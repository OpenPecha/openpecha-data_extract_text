མའེ་ཆིའི་ལེགས་སྐྱེས།
[ཨ་མེ་རི་ཁ] ཨའོ•ཧིན་ལིས་བརྩམས།

མའེ་ཆིའི་ལེགས་སྐྱེས།

སྒོར་གཅིག་དང་ཟུར་བརྒྱད་སྐར་མ་བདུན། ཡོད་ཚད་འདི་ཙམ་རེད། དེའི་ནང་གི་
ཟུར་དྲུག་ནི་ད་རུང་དོང་ཙེ་བསོགས་ནས་བྱུང་བ་ཡིན། དེ་དག་ཀྱང་རེབ་ཐེངས་རེ་རེར་
སྣ་འདུས་ཚོང་ཁང་ངམ་སྔོ་ཚོད་འཚོང་ས། ཤ་འཚོང་ས་སོགས་ནས་གཅིག་རེ་གཉིས་རེ་
བཙན་འཕྲི་བགྱིས་ནས་བྱུང་བ་རེད། ཚོང་བདག་གིས་ངོར་བལྟས་ནས་ཅི་ཡང་མི་བཤད་
རུང་། རང་གི་སེམས་ནང་དེ་ལྟར་མིག་ཕྲ་ན་སེར་སྣ་ཐལ་དྲགས་སྙམ་སྟེ། ངོ་ནོངས་ནས་
བཞིན་མདོག་ཀྱང་དམར་པོར་གྱུར་མྱོང་། ཏེ་ལ་ཡིས་ཐེངས་གསུམ་ལ་རྩིས་ནའང་སྒོར་
གཅིག་དང་ཟུར་བརྒྱད་སྐར་མ་བདུན་ཏག་ཏག་ལས་མི་འདུག འོན་ཀྱང་ཕྱི་ཉིན་ནི་ཡེ་
ཤུའི་འཁྲུངས་སྐར་ཡིན་པས་ཇི་ལྟར་བྱ།
མོ་ནི་རྙིང་ཞིང་རལ་བའི་མལ་ཁྲིའི་སྟེང་དུ་ལོག་ནས། ཆོ་ངེ་སྒྲོག་པ་ལས་བྱ་ཐབས་ཅི་
ཡང་མེད་པར་གྱུར་པས་དེ་ལྟར་བྱས། སེམས་ནང་སྤྱིར་བཏང་དུ་མི་ཚེ་ནི་ཆོ་ངེ་དང་ངུ་ཤུམ།
འཛུམ་དམུལ་བཅས་ཀྱིས་གྲུབ་ལ། དེའི་ནང་ནས་ཀྱང་ཆ་མང་པོ་ནི་ངུ་ཤུམ་གྱིས་ཟིན་
འདུག་སྙམ་པའི་སྐྱོ་སྣང་ཞིག་དབང་མེད་དུ་སྐྱེས།
དུད་ཚང་འདི་གའི་ཁྱིམ་བདག་མ་ནི་རིམ་བཞིན་ཆོ་ངེ་ནས་ངུ་ཤུམ་གྱི་དུས་རིམ་དུ་
བབས་པར་བརྟེན། ང་ཚོས་དུས་སྟོང་དེ་དམ་འཛིན་གྱིས་ཁྱིམ་གཞིས་འདིར་གཟིགས་མོ་
ཞིག་བྱ་སྟེ། ཅ་ལག་དང་བཅས་པའི་ཁང་བ་གྱན་གཅིག་གི་ཁང་གླ་ནི་གཟའ་འཁོར་རེར་
སྒོར་བརྒྱད་ཡིན། རྙིང་ཞིང་རལ་བའི་ཚུལ་ནི་དཔེ་འོས་མཐུན་ཞིག་འཇོག་མི་ཐུབ་པའི་
ཚོད་མིན་ཡང་། སྤྲང་པོ་ཞིག་གི་ཁང་བ་དང་ཕལ་ཆེར་འདྲ་བར་སྣང་།
ཐོག་ཁང་གཤམ་གྱི་བར་ཁྱམས་སུ་ཡིག་སྒྲོམ་ཞིག་ཡོད་མོད། འཕྲིན་ཡིག་གཅིག་ཀྱང་
ནང་དུ་འཕངས་མ་མྱོང་ལ། གློག་དྲིལ་ཞིག་འདུག་པའང་ལྷའི་རྫུ་འཕྲུལ་གྱིས་གྲག་ཐུབ་པ་
ཞིག་མིན་ན་གཞན་སུས་ཀྱང་ལོངས་སྤྱོད་མི་ནུས། དེ་གར་ད་རུང་མིང་བྱང་ཞིག་ཀྱང་སྦྱར་
ཡོད་ཅིང་། དེའི་སྟེང་དུ་སྐུ་ཞབས“ཀྲན་མུའུ་སི•ཏེ་ལིན་ཧན“དབྱང”ཞེས་བཀོད་འདུག
“ཏེ་ལིན་ཧན”ཞེས་པའི་མིང་འདི་ནི་དེ་གའི་ཁྱིམ་བདག་གིས་སྔོན་ཆད་གཟའ་
འཁོར་རེ་ལ་ཕོགས་སྒོར་སུམ་ཅུ་རེ་ལེན་པའི་དུས་སུ། རེ་ཞིག་གི་སྤྲོ་སྣང་ལ་བརྟེན་ནས་
རང་གི་མིང་གི་བར་དུ་བསྣན་པ་ཞིག་ཡིན་ལ། ད་ལྟ་ཕོགས་སྒོར་མོ་ཉི་ཤུར་བབས་པས “ཏེ་
ལིན་ཧན"ཞེས་པའི་ཡིག་འབྲུ་ཚོ་ཡང་གསལ་ལ་མི་གསལ་ཞིག་ཏུ་གྱུར་ནས་ཡོད། དེར
ཡང་གཟབ་ནན་གྱིས་བསམ་བློ་བཏང་ནས“ཏེ”ཞེས་པའི་ཡིག་འབྲུ་གཅིག་ཏུ་འཁུམས་
ན་ལེགས་པར་སྙམ་པ་དང་ཡང་འདྲ། ཡིན་ནའང་། སྐུ་ཞབས་ཀྲན་མུའུ་སི·ཏེ་ལིན་
ཧན·དབྱང་སྐས་ལ་འཛེགས་ནས་ཁྱིམ་དུ་ལྡོག་ཐེངས་རེར། ཁོང་གི་བཟའ་ཟླ་སྟེ་གོང་དུ་
ཚང་མར་ངོ་སྤྲོད་བྱས་ཟིན་པའི་སྐྱེས་མ་ཏེ་ལ་ཡིས་ཁོར“ཅི་མུའུ”ཞེས་འབོད་བཞིན་སྐེ་
ལ་དམ་པོར་འཁྱུད་ངེས་ཡིན། དེ་འདྲ་བྱས་ན་དངོས་གནས་ཡག་པོ་འདུག
ཏེ་ལ་ཡིས་ངུ་མཚམས་བཞག་ནས་བཞིན་རས་སུ་སླར་ཡང་ཕྱེ་རྩི་བསྐུས་རྗེས། སྒེའུ་
ཁུང་གི་འགྲམ་དུ་ལངས་ནས་སྐྱ་ཐིང་ཐིང་གི་ཕྱི་རའི་ནང་དུ། ཐལ་མདོག་ཅན་གྱི་བྱི་ལ་
ཞིག་ཐལ་མདོག་ཆེ་བའི་ཤིང་གི་དྲ་བའི་སྟེང་དུ་བགྲོད་བཞིན་པར་མིག་གིས་ཅེར་ནས་
བསྡད། སང་ཉིན་ནི་ཡེ་ཤུའི་འཁྲུངས་སྐར་ཡིན་པས། མོར་ཅི་མུའུ་ལ་ལེགས་སྐྱེས་ཉོ་བྱེད་
ནི་སྒོར་གཅིག་དང་ཟུར་བརྒྱད་སྐར་བདུན་མ་གཏོགས་མེད། ཟླ་དུ་མའི་རིང་ལ་གྲོན་ཆུང་
བྱེད་གང་ཐུབ་ཀྱིས་བསོགས་རུང་འདི་ཙམ་ལས་གསོག་མ་ཐུབ། གཟའ་འཁོར་གཅིག་ལ་
སྒོར་མོ་ཉི་ཤུའི་ཡོང་སྒོ་ཙམ་གྱིས་འདང་དཀའ་སྟེ། འགྲོ་སོང་ནི་དུས་རྟག་ཏུ་སྔོན་དཔོག་
ལས་ཆེ་བ་ཡིན། མོས་ཁྱོ་བོ་ཅི་མུའུ་ལ་སྐྱེས་བཟང་པོ་ཞིག་ཉོ་རྒྱུའི་ཆེད་དུ། ཉི་མ་མང་པོ་
ཞིག་གི་རིང་དགའ་དགའ་སྤྲོ་སྤྲོའི་ངང་ནས་འཆར་གཞི་བཀོད་པ་འདི་ལྟ་སྟེ། ཅི་མུའུ་ལ་
འབུལ་རིན་ཡོད་པའི་དངོས་པོ་ཞིག་རྙེད་དཀའ་ནའང་། རྒྱུ་ལེགས་ཤིང་སྤུས་བཟང་ལ་ངོ་
མཚར་ཆེ་ཞིང་རིན་ཐང་ལྡན་པའི་དངོས་པོ་ཞིག་ཡིན་ན་འགྲིག་སྙམ།
ཁང་བའི་ནང་གི་སྒེའུ་ཁུང་གཉིས་ཀྱི་བར་ན་རྩིག་ལྡེབས་མེ་ལོང་ཞིག་ཡོད། གླ་རིན་
སྒོར་མོ་བརྒྱད་ཅན་གྱི་ཁང་བའི་ནང་གི་མེ་ལོང་ནི་ཅི་འདྲ་ཞིག་ཡིན་པ་ཀུན་གྱིས་མཐོང་
མྱོང་ཡང་སྲིད་དེ། ཤ་རིད་ཅིང་ལྡེམ་མྱུར་ཅན་གྱི་མི་ཞིག་ཡིན་ན། མེ་ལོང་ཤར་མོ་འདིའི་
ནང་ནས་དུམ་བུར་ཆད་པའི་ལུས་ཀྱི་ཆ་ཤས་དེ་དག་ཀྱང་བསྒྲིགས་ནས་རང་གི་གཟུགས་
བརྙན་སྤྱི་རིལ་བ་ཙམ་ཞིག་མཐོང་ཐུབ་ཀྱང་སྲིད། ཏེ་ལ་ནི་གཟུགས་པོ་ཕྲ་མཉེན་ཅན་ཞིག
ཡིན་པས། མེ་ལོང་འདི་ལྟ་བུ་སྤྱོད་པར་ཤིན་ཏུ་མཁས།
གློ་བུར་དུ། མོ་སྒེའུ་ཁུང་གི་འགྲམ་ནས་ཕྱིར་འཁོར་ཏེ་མེ་ལོང་གི་མདུན་དུ་ལངས་ཙ་
ན། མོའི་མིག་ཟུང་དྭངས་ཤིང་གསལ་ནའང་། སྐད་ཅིག་དེ་ཉིད་དུ་འོད་མདངས་ཀུན་པོ་
ཉམས་པར་གྱུར། དེར་མོས་འཕྲལ་དུ་སྐྲ་བཤིག་སྟེ་དཔྱང་བར་བགྱིས།
དེ་ཡང་སྐུ་ཞབས་ཀྲན་མུའུ་སི·ཏེ་ལིན་ཧན·དབྱང་ཁྱོ་ཤུག་ལ་དངོས་པོ་རྩ་ཆེན་ཟུང་
ཞིག་ཡོད་པ་ནི། ཁོ་གཉིས་ཀྱིས་ངོམ་དུ་རུང་བའི་ཁྱད་ནོར་ལ་བརྩི་བ་ཡིན་ཏེ། གཅིག་ནི་ཅི་
མུའུ་ཚང་གི་མི་རབས་གསུམ་བརྒྱུད་པའི་གསེར་གྱིས་ཤན་པའི་དུས་ཚོད་འཁོར་ལོ་དང་།
ཅིག་ཤོས་ནི་ཏེ་ལ་ཡི་སྐྲ་རང་ཡིན། གལ་སྲིད་རྒྱལ་མོ་ཧྲི་པསྒེའུ་ཁུང་འདིའི་ཁ་གཏད་ཀྱི་
ཁང་བ་དེའི་ནང་སྡོད་པའི་དབང་དུ་བཏང་ན། ནམ་ཞིག་ཏེ་ལ་ཡིས་སྐྲའི་ལན་བུ་སྒེའུ་ཁུང་
ཕྱི་རུ་དཔྱངས་ནས། རྒྱལ་མོ་དེའི་རིན་པོ་ཆེའི་རྒྱན་ཆ་ཐམས་ཅད་རིན་ཐང་ཅི་ཡང་མེད་
པའི་གནས་སུ་འགོད་ངེས་ཡིན་ལ། གལ་སྲིད་རྒྱལ་པོ་སུའོ་ལུའོ་མོན་སྒོ་སྲུང་བྱས་ཏེ་ཁོའི་
རྒྱུ་ནོར་ཐམས་ཅད་གཏེར་དུ་སྦས་ནའང་། ཅི་མུའུ་ཡིས་དེའི་དྲུང་ནས་འགྲོ་ཐེངས་རེར་
གསེར་གྱི་དུས་ཚོད་འཁོར་ལོ་བླངས་ནས་ལྟ་རྒྱུ་ན། ཕ་རོལ་པོ་ཡང་ཕྲག་དོག་གིས་སྨིན་མ་
གཟེངས་ཤིང་མིག་ལོག་བགྲད་ངེས་ཅན་ཡིན།
སྐབས་དེར་ཏེ་ལ་ཡི་མཛེས་ཤིང་སྡུག་པའི་སྐྲ་དེ་ལུས་ལ་དཔྱངས་པས། ཆུའི་རྦ་རླབས་
ལྟར་སྒང་གཤོང་ཆེ་ཞིང་འོད་མདངས་བཀྲ་བར་བརྟེན། སྨུག་མདོག་ཅན་གྱི་རྦབ་ཆུ་ཆུང་
ཆུང་ཞིག་དང་འདྲ་བར་པུས་མོའི་མཚམས་སུ་སླེབས་ཡོད་པར། དེ་འབྲེལ་གྱི་ལྭ་བ་ཞིག་
གོན་ནས་འདུག་པ་དང་མཚུངས། མཐུད་ནས་མོར་ཡང་སྲོག་རླུང་ཞུགས་པ་ལྟར་མགྱོགས་
མྱུར་གྱིས་སྐྲ་ཤད་ཅིང་། ཐེ་ཚོམ་ཞིག་གི་ངང་དུ་རེ་ཞིག་ཧད་ནས་བསྡད་ཅིང་། མཆི་མའི་
དོག་པ་འགའ་རྙིང་ཞིང་རལ་བའི་ས་གདན་སྟེང་དུ་ལྷུང་།
དེ་ནས་མོས་སྨུག་མདོག་ཅན་གྱི་ཕྱི་ལཱ་དང་ཞྭ་མོ་རྙིང་བ་གོན་རྗེས། མིག་ཟུང་དུ་ད
རུང་མཆི་མ་འཁོར་ཞོར་ལྡེམ་ལྡེམ་ངང་སྒོར་བུད་ཅིང་། སྐས་ཐོག་ནས་མར་བབས་ཏེ་སྲང་
ལམ་དུ་ཕྱིན།
དེར་མོ་ཡིག་བྱང་ཞིག་གི་གམ་དུ་སོང་སྟེ་འགྲེང་ནས་བལྟས་ཙ་ན། དེའི་ངོས་སུ “ལྕམ་
མོ་ཧྲ་ཧྥོ་ལང་ནེའི་མགོ་སྐྲའི་མཁོ་རྫས་འཚོང་ས”ཞེས་འཁོད་འདུག ཏེ་ལ་ནི་རྒྱུག་ཐེངས་
གཅིག་གིས་ཐོག་ཁང་དང་པོའི་སྐས་མགོར་བུད་ནས་དབུགས་གསོ་ཡུད་ཙམ་བྱས། ལྕམ་མོ་
དེ་ནི་གཟུགས་ཆེ་ཞིང་ཤ་རྒྱགས་ལ་ཤ་མདངས་དཀར་དྲགས་པ་ཞིག་ཡིན་ཐོག ཧ་ཅང་ངོ་
སྡུག་ཅིག་ཀྱང་ཡིན་པས། ཧྲ་ཧྥོ་ལང་ནེ"ཞེས་པའི་མིང་དང་འཕལ་ག་དེ་འདྲ་མི་འཕྲོད་པ་
ལྟར་དུ་སྣང་།
“ཁྱེད་ཀྱིས་ངའི་སྐྲ་ཉོ་རྒྱུ་ཨེ་ཡིན།” ཏེ་ལ་ཡིས་དེ་ལྟར་དྲིས།
“ངས་སྐྲ་ཉོ་རྒྱུ་ཡིན།” ལྕམ་མོས་མཐུད་ནས“ཞྭ་ཕུད་དང་། ངས་ཁྱོད་ཀྱི་སྐྲའི་བཟོ་
ལྟ་ལ་ཅིག་བལྟ" ཟེར།
སྨུག་མདོག་ཅན་གྱི་རྦབ་ཆུ་དང་འདྲ་བའི་སྐྲ་དེ་ཞམ་ཞམ་ངང་མར་བབས།
“སྒོར་ཉི་ཤུ་སྟེར།” ལྕམ་མོས་ཆེད་མཁས་པའི་ཉམས་ཀྱིས་སྐྲ་ལག་ཏུ་བླངས་ནས་དེ་ལྟར་བརྗོད།
ཏེ་ལ་ཡིས“སྒོར་མོ་མྱུར་དུ་སྟེར་རོགས”ཟེར།
ཨོ། དེའི་རྗེས་ཀྱི་དུས་ཚོད་གཉིས་ནི་ཚོན་མདོག་གི་གཤོག་ཟུང་ཐོགས་པ་ནང་བཞིན
རིངས་པ་རིངས་པར་འཕུར་སོང་། ཡིན་ནའང་། ཀློག་མཁན་རྣམ་པ་ཚོས་མགོ་བོ་འཁོར་
བྱེད་ཀྱི་དཔེ་འདི་འདྲ་བཀོད་པར་རྣམ་ཤེས་མི་གཏོད་པར་ཞུ། མོས་ཅི་མུའུ་ལ་ལེགས་སྐྱེས་
ཤིག་ཉོ་ཆེད་ཚོང་ཁང་གང་མང་འགྲིམ་བཞིན་གདའ།
མཐར་མོས་ལེགས་སྐྱེས་ཤིག་ཉོ་རྒྱུ་རྙེད་སོང་། དེ་ནི་ཅི་མུའུ་ཁོ་ན་ལ་བསྐྲུན་པ་ཡིན་
གྱི་གཞན་ལ་མིན་པ་དང་འདྲ། མོས་ཚོང་ར་གཞན་དག་ཚང་མར་སློག་འདོན་བྱས་ནས་
བཙལ་ཀྱང་འདི་འདྲ་ཞིག་རྙེད་མ་བྱུང་། ལེགས་སྐྱེས་དེ་ནི་གསེར་དཀར་གྱི་དུས་ཚོད་
འདོགས་ཐག་ཅིག་རེད། དབྱིབས་ནི་བབ་ཆགས་ཤིང་མིག་ལ་མཛེས་པའི་རྒྱན་ཅི་ཡང་མི་
མངའ་ནའང་། རྒྱུ་སྤུས་ཁོ་ནས་དེའི་རིན་ཐང་ཕྱིར་མངོན་གྱིན་ཡོད་དེ། སྤུས་ལེགས་པའི
རྒྱུ་རྫས་ཐམས་ཅད་དེ་ལྟར་རེད། དེ་ནི་སྲིད་ན་འགྲན་ཟླ་བྲལ་པའི་གསེར་ཤན་དུས་ཚོད་
འཁོར་ལོ་དང་བསྡེབས་ནའང་མི་རན་པ་ཅི་ཡང་མི་འདུག དེར་བརྟེན་མོས་མཐོང་བ་ཙམ་
གྱིས་ངེས་པར་ཉོ་དགོས་པའི་འདུན་པ་གཟུགས་ཅན་བཞིན་དུ་སྐྱེས། དེ་ནི་ངོ་མ་ཅི་མུའུ་
ཡི་གཤིས་རྒྱུད་དང་གཉིས་སུ་མེད། ཞི་དུལ་དང་རྩ་ཆེན་ཡིན་ཏེ། སྐད་ཆ་འདིས་ད་གཟོད་
དུས་ཚོད་འདོགས་ཐག་དེ་དང་ཅི་མུའུ་གཉིས་ཀ་དཔེ་དོན་ཟུང་གི་སྒོ་ནས་གྲུབ་ཅེས་ལབ་
ཀྱང་ཧ་ཅང་འཚམས། མོས་སྒོར་མོ་ཉེར་གཅིག་བྱིན་ནས་དུས་ཚོད་འདོགས་ཐག་དེ་ཉོས་
རྗེས། ལྷག་མའི་ཟུར་བརྒྱད་དང་སྐར་མ་བདུན་བཟུང་ནས་སྐྱེན་པོར་ཡུལ་དུ་ལོག ཅི་མུའུ་
ཡི་དུས་ཚོད་ལ་འདོགས་ཐག་འདི་ཡོད་པས། ད་ནི་ཡུལ་དང་གནས་གང་དུ་ཡང་འཛེམ་
དོགས་ཅི་ཡང་མེད་པར་ཆུ་ཚོད་ལ་བལྟ་ཐུབ། སྔོན་ཆད་དུས་ཚོད་ནི་རྩ་ཆེ་ཡང་འདོགས་
ཐག་མེད་པས། ཀོ་བའི་འདོགས་ཐག་རྙིང་བ་ཞིག་སྤྲད་འདུག དེར་བརྟེན་ཁོས་མཚམས་
མཚམས་སུ་ལྐོག་ཞིག་ཏུ་མི་ལྟ་ཀ་མེད་བྱུང་།
ཏེ་ལ་ཡུལ་དུ་སླེབས་རྗེས། མོའི་དགའ་བདེས་མྱོས་པའི་ཆ་ཤས་གཅིག་ནི་སེམས་
ཆུང་དང་ཤེས་པས་ཚབ་བགྱིས་སོང་བར་བརྟེན། མོས་སྐྲ་སྐྱིལ་སྐམ་པ་བླངས་ཤིང་སོལ་
རླངས་ཐབ་ཀའི་ཁ་ཕྱེ་སྟེ། རང་གི་གཏོང་ཕོད་དང་བརྩེ་དུངས་ཀྱི་ཆེད་དུ་ཉོས་པའི་གྱོང་
གུད་དེ་གསོ་བའི་ལས་སུ་ཞུགས། དེ་ལྟར་བྱེད་པའི་ལས་ཀ་ནི་རྟག་ཏུ་དཀའ་ཚེགས་ཆེ་
བ་ཞིག་ཡིན། སྙིང་ཉེ་བའི་གྲོགས་པོ་ཚོ། དེ་ནི་ངོ་མ་དཀའ་ཚེགས་ཤིན་ཏུ་ཆེ་བའི་ལས་
ཀ་ཞིག་གོ།
སྐར་མ་བཞི་བཅུ་མ་འགོར་བར། མོའི་མགོ་བོར་སྐྲའི་འཇིལ་ལི་ཆུང་ཆུང་མང་པོས་
གང་སོང་བས། དངོས་གནས་སློབ་བྱོལ་བགྱིས་པའི་བྱིས་པ་མ་རབས་ཤིག་དང་འདྲ། མོས་
སེམས་ཆུང་གཟབ་ནན་གྱིས་མེ་ལོང་ནང་དུ་ཡང་ཡང་བལྟས།
“ཅི་མུའུ་ཡིས་མཐོང་མ་ཐག་ཏུ་ཁྲོས་ཏེ་ང་གསོད་པར་མི་བྱེད་དམ།” མོས་ཁེར་ལབ་
ཀྱི་ཚུལ་དུ“ཁོས་ང་ནི་ཁང་ནའེ་གླིང་ཕྲན་གྱི་རྩེད་འཇོ་ར་བའི་གླུ་མ་ཞིག་དང་འདྲ་ཞེས་
ཟེར་རྒྱུ་ཐག་གིས་ཆོད། འོན་ཀྱང་ང་ལ་བྱ་ཐབས་ཅི་ཞིག་ཡོད། ཀྱི་ཧུད། སྒོར་གཅིག་དང་
ཟུར་བརྒྱད་སྐར་བདུན་མ་གཏོགས་མེད་པས། ཐབས་གཞན་ཅི་ཞིག་ཡོད་དམ” ཞེས་སྨྲས།
ཆུ་ཚོད་བདུན་པར་སླེབས་དུས་ཚིག་ཇ་ཁོལ་ཟིན་པས། རྔོད་སླང་ལྕགས་ཐབ་སྟེང་
བཞག་ནས་ཤ་རྔོད་གྲབས་བྱས།
ཅི་མུའུ་ཕྱིར་ལྡོག་པའི་དུས་ཚོད་ནི་ནམ་ཡང་ཡོལ་མི་སྲིད། ཏེ་ལ་ཡིས་དུས་ཚོད་
འདོགས་ཐག་དེ་ཉིས་ལྟེབ་ཀྱིས་ལག་ཏུ་བཟུང་ནས། ཁོ་ཡོང་སའི་སྒོའི་ནང་ཕྱོགས་ཀྱི་ཅོག་
ཙེའི་ཟུར་འགྲམ་དུ་ཙོག་ནས་བསྡད། དེ་ནས་གཤམ་གྱི་སྐས་ཐོག་ཏུ་ཁྱོ་ག་ཡོང་བཞིན་པའི་
རྐང་སྒྲ་ཐོས་པས། མོའི་ངོ་མདངས་རེ་ཞིག་སྐྱ་བོར་གྱུར། མོར་ནམ་རྒྱུན་གྱི་དོན་བྱ་ཆུང་ངུ་
ཞིག་ཡིན་ནའང་། དེའི་སྔོན་དུ་སྐྱབས་འཇུག་ཞུ་བའི་སྲོལ་ཞིག་བདོག་པས། སྐབས་དེར་
ཡང་ཤུབ་བུར“དཀོན་མཆོག་གིས་མཁྱེན། ཁོ་ལ་ད་རུང་ང་མཛེས་མ་ཞིག་ཡིན་པའི་འདུ་
ཤེས་སྐྱེད་ཅིག”ཅེས་གསོལ་བ་རྩེ་གཅིག་ཏུ་བཏབ།
ཅི་མུའུ་ཡིས་སྒོ་ཕྱེ་ནས་ནང་དུ་སླེབས། ཕར་བལྟས་ན། ཤ་སྐེམ་ཞིང་གཟབ་ནན་ཆེ་
བའི་མི་ཞིག་ཡིན་ཤས་ཆེ། ཁོ་ལོ་ཉེར་གཉིས་མ་གཏོགས་ལོན་མེད་ནའང་། ཁྱིམ་ཚང་འདི་
སྐྱོང་བའི་འགན་འཁུར་དགོས་པ་བྱུང་། ཁོར་ཐོག་ལྭ་རིང་བོ་སོ་མ་ཞིག་དགོས་ལ། ལག་
འབོབ་ཅིག་ཀྱང་དགོས། ངོ་མ་སྙིང་རེ་རྗེ།
ཅི་མུའུ་སྒོའི་ནང་དུ་འཛུལ་འཕྲལ། རྔོན་ཁྱིས་བྱ་སྲེག་པའི་དྲི་མ་ཚོར་བ་ཇི་བཞིན་
འགུལ་ཙམ་ཡང་མི་བྱེད་པར། མིག་ཕུར་ཚུགས་ཀྱིས་ཏེ་ལར་ཅེ་རེར་བལྟས། ཁོའི་མིག་ཟུང་
དུ་ཤར་བའི་ཉམས་དེ་ལས་གོ་རྒྱུ་ཅི་ཡང་མ་བྱུང་བས། མོ་ཡང་རེ་ཞིག་ཤིན་ཏུ་ཧ་ལས་པར་
གྱུར། ཉམས་དེ་ནི་ཁོང་ཁྲོ་དང་ཧ་ལས་པ་མ་ཡིན་ལ། སྡང་བ་དང་ཞེ་མེར་བ་གང་ཡང་མ་
ཡིན་ཏེ། མོའི་ཡིད་ཚོད་དུ་ཤར་བའི་ཉམས་སྣང་གང་ཡང་མིན་པར། ཉམས་མཚར་བོ་ཞིག་
གིས་མོ་ལ་ཅེ་རེར་བལྟས་འདུག
ཏེ་ལ་ཡུད་ཀྱིས་ཅོག་ཙེ་ལས་བབས་ནས་ཁོའི་གམ་དུ་སོང་།
“ངའི་སྙིང་ཉེ་བའི་ཅི་མུའུ་ལགས།” མོས་དེར་མཐུད་ནས“ང་ལ་དེ་ལྟར་ཅེ་རེར་
མི་ལྟ་རོགས། ངས་སྐྲ་བཅད་ནས་བཙོངས་ཟིན། ཁྱེད་ལ་ལེགས་སྐྱེས་ཤིག་དབུལ་རྒྱུ་མེད་
ན་ཡེ་ཤུའི་འཁྲུངས་སྐར་རོལ་ཐབས་མེད། སྐྲ་ད་རུང་སྐྱེ་སྲིད་པས། ཁྱེད་ཀྱིས་དགོངས་པ་
མ་འཚོམས་ལགས། དེ་འདྲ་ཨེ་རེད། འདི་ལྟར་མ་བྱས་ན་ང་ལ་བྱ་ཐབས་ཅི་ཡང་མེད་དེ།
ངའི་སྐྲ་སྐྱེ་ཚད་ཧ་ཅང་མགྱོགས། ‘འཁྲུངས་སྐར་ལ་དགའ་སྟོན་རྟེན་འབྲེལ་ཞུ’ ཟེར་
བར་འཚལ། ཅི་མུའུ་ལགས། ངེད་གཉིས་ལ་དགའ་བདེ་ཐོབ་པར་ཤོག ངས་ཁྱེད་ལ་ཤིན་ཏུ་
བཟང་ཞིང་མཛེས་པའི་ལེགས་སྐྱེས་ཤིག་ཉོས་པ་ནི། ངོ་མ་ཁྱོད་ཀྱི་བསམ་ཡུལ་ལས་འདས་
པ་ཞིག་ཡིན་ངེས”ཟེར།
“ཁྱོད་ཀྱིས་ངོ་མ་སྐྲ་བཅད་ཟིན་ནམ།”ཅི་མུའུ་ཡིས་རྡབ་རྡིབ་ངང་དྲི་བའི་ཚུལ་ལ་
བལྟས་ན། ཁོས་བསམ་གཞིག་ཞིབ་མོ་ཞིག་བཏང་ནའང་། ད་རུང་མངོན་སུམ་དུ་གྱུར་པའི་
གནས་ཚུལ་རྟོགས་མ་ཐུབ་པ་དང་འདྲ།
“བཅད་པར་མ་ཟད་བཙོངས་ཀྱང་ཚར་།” ཏེ་ལ་ཡིས“གང་ལྟར་བྱས་ཀྱང་ཁྱེད་
སྔར་ལྟར་ང་ལ་དགའ་འམ། སྐྲ་བཅད་ཀྱང་ང་ད་རུང་ང་ཡིན། དེ་འདྲ་མ་རེད་དམ” ཞེས་
དྲིས་འོངས།
ཅི་མུའུ་ཡིས་མཚར་བའི་སྒོ་ནས་ཁང་བའི་ནང་དུ་སྐོར་ལྟ་ཞིག་བྱས།
“ཁྱོད་ཀྱིས་ཁྱོད་ལ་ད་ནི་སྐྲ་མེད་ཅེས་ཟེར་བ་ཡིན་ནམ།” ཁོ་གླེན་པ་ཞིག་དང་འདྲ་
བར་དེ་ལྟར་དྲིས་བྱུང་།
“ཁྱོད་ཀྱིས་མ་འཚོལ་ཞིག" ཏེ་ལ་ཡིས “ངས་ཁྱོད་ལ་བཤད། བཙོངས་ཟིན། མེད།
དེ་རིང་ནི་ཡེ་ཤུའི་འཁྲུངས་སྐར་གྱི་སྔ་ཉིན་རེད། སྙིང་ཉེ་ལགས། ང་ལ་གཅེས་རོགས། ངས་
ཁྱེད་ཀྱི་དོན་དུ་སྐྲ་བཙོངས་པ་ཡིན་ལ། ངའི་སྐྲ་ནི་གྲངས་ཀྱིས་ཟིན་པའང་སྲིད།” མོས་དེ་
སྐད་ལབ་རྗེས་གློ་བུར་འཇམ་ཞིང་བརྩེ་བའི་སྒོ་ནས “འོན་ཀྱང་ང་ཁྱོད་ལ་དགའ་བའི་བརྩེ་
འདང་དེ་སུས་ཀྱང་བགྲང་བར་མི་ནུས། ཅི་མུའུ་ལགས། ངས་ཤ་བསྲེག་པར་བྱའོ” ཟེར།
ཅི་མུའུ་ནི་སྣང་བ་རབ་རིབ་ལས་གློ་བུར་སངས་པ་ཇི་བཞིན་ཏེ་ལ་པང་དུ་བླངས་སོང་།
མཚམས་འདིར་ང་ཚོས་དུས་ཚོད་སྐར་ཆ་བཅུ་ཙམ་བེད་སྤྱད་ནས་གལ་མི་ཆེ་བའི་བྱ་
དངོས་གཞན་དག་ལའང་གཟིགས་པར་བྱེད། གཟའ་འཁོར་གཅིག་གི་ཁང་གླར་སྒོར་མོ་
བརྒྱད་དང་། ཡང་ན་ལོ་གཅིག་གི་ཁང་གླར་སྒོར་མོ་ཁྲི་ཕྲག་གཅིག་སྟེ། དེ་གཉིས་ལ་ཁྱད་
པར་ཅི་ཞིག་ཡོད་དམ། རྩིས་རིག་མཁན་པོ་ཞིག་གམ་ཁ་རྒོད་ཅན་ཞིག་ཡིན་ན་དེ་ལ་
ནོར་འཁྲུལ་ཅན་གྱི་ལན་ཞིག་འདེབས་སྲིད། དང་པོ་ཙ་ན་མའེ་ཆི་ཡིས་རིན་ཐང་ཅན་གྱི་
ལེགས་སྐྱེས‘ཕུལ་མྱོང་མོད། དེའི་ནང་དུ་དངོས་པོ་དེ་མི་འདུག གོ་དཀའ་བའི་སྐད་ཆ་
འདིའི་བསྟན་དོན་ནི་གཤམ་དུ་གསལ་བར་དགྲོལ་ངེས་སོ། །
ཅི་མུའུ་ཡིས་ལྭ་རིང་གི་ཁུག་མའི་ནང་ནས་ཤོག་ཐུམ་ཞིག་བླངས་ཏེ་ཅོག་ཙེའི་ཐོག་ཏུ་
གཡུགས་སོང་།
“ཏེར། ཁྱོད་ཀྱིས་གོ་བ་ཕྱིན་ཅི་ལོག་ཏུ་མ་ལེན།” ཁོས་མུ་མཐུད་ནས “དེ་ནི་སྐྲ་
བཅད་པ་དང་། ཁ་སྤུ་བཞར་བ། མགོ་བཀྲུས་པ་སོགས་གང་ཞིག་ཡིན་ཡང་། ངས་རང་གི་
མཛའ་མོ་ལ་འཆང་བའི་བརྩེ་དུངས་དེ་ལྷོད་པར་མི་བྱེད། འོན་ཀྱང་ཁྱེད་ཀྱིས་ཐུམ་དེ་ཕྱེས་
དང་། འདིའི་སྔོན་དུ་ང་དེ་འདྲའི་ཧ་ལས་པའི་རྒྱུ་མཚན་ཅི་ཡིན་པ་ཁྱོད་ཀྱིས་གསལ་བོར་
ཤེས་ཐུབ” ཟེར།
དཀར་ཞིང་འཇམ་པའི་མཛུབ་མོས་ཤོག་ཐུམ་གྱི་སྡོམ་ཐག་བཅད་པ་དང་མཉམ་དུ།
དགའ་བས་མྱོས་པའི་འབོད་སྐད་ཅིག་སྒྲོག་པ་དང་། དེ་ནས་འབོད་སྐད་དེ་གློ་བུར་སྐྱེས་
དམན་ཐམས་ཅད་ཀྱི་རང་བཞིན་དུ་གྱུར་པའི་མིག་ཆུ་དང་སྨྲེ་ངག་ཏུ་གྱུར་པས། ཁྱིམ་
བདག་གིས་དེ་མ་ཐག་ཐབས་བརྒྱ་ཇུས་སྟོང་གིས་སེམས་གསོ་མི་བྱེད་ཀ་མེད་བྱུང་།
དེའི་རྒྱུ་མཚན་ཕུ་འདེད་བྱས་ཚེ། མིག་སྔར་བཤམས་ཡོད་པ་དེ་ནི་འགྲམ་ར་དང་ལྟག་
གོར་ལ་སོགས་ཤད་བྱེད་ཀྱི་སྐྲ་རྒྱན་ཆ་ཚང་ཞིག་སྟེ། པའེ་ལའོ་ཧུའེ་ལམ་གྱི་ཚོང་སྒམ་དུ་
བཤམས་ཡོད་ཅིང་། ཏེ་ལ་ཡིས་སྔར་ནས་ཉོ་འདོད་ཀྱི་རེ་བ་ཆེ་བའི་དངོས་པོ་རང་ཡིན། དེ་
ནི་རྒྱུ་རུས་སྦལ་གྱི་ཤུན་སྐོགས་ལས་གྲུབ་ཅིང་། མཐར་མུ་ཏིག་གི་ཕྲ་ཚོམ་གྱིས་བརྒྱན་པའི
སྐྲ་རྒྱན་ཞིག་ཡིན་པས། བཅད་ཟིན་པའི་སྐྲ་ལོ་ཡག་པོ་དེ་དང་བསྡེབས་ན་མདོག་ཀྱང་ཤིན་
ཏུ་རན་པར་འདུག མོས་སྐྲ་རྒྱན་ཆ་ཚང་འདི་ཧ་ཅང་རྩ་ཆེན་ཡིན་ལ། ལྟོགས་པས་ཟས་
དང་སྐོམ་པས་ཆུ་འདོད་པ་བཞིན་ལགས་ཀྱང་། རང་ལ་དབང་བའི་རེ་བ་རྩ་བ་ནས་མེད་
སྙམ་པའི་དངོས་པོ་ཞིག་ཡིན་པ་ཅིས་མི་ཤེས། དུས་ད་ལྟ་མོ་རང་ཉིད་ལ་དབང་བའི་ཚེ།
དེས་བརྒྱན་པར་བྱེད་པའི་སྐྲ་ལོ་བརྗེད་དཀའ་བ་དེ་མེད་པར་གྱུར་པ་ནི་ཅི་འདྲའི་ཕངས་པ་
ཞིག་རེད་ཨང་།
དེ་ལྟ་ནའང་མོས་ད་རུང་སྐྲ་རྒྱན་དེ་བྲང་ཁར་སྦྱར་ནས་མི་གཏོང་བ་དང་། ཡུད་ཙམ་
འགོར་རྗེས་ད་གཟོད་མཆི་མས་རབ་རིབ་ཏུ་གྱུར་པའི་མིག་ཟུང་ཕྱེ་ནས་འཛུམ་དམུལ་
དམུལ་གྱིས “ཅི་མུའུ་ལགས། ངའི་སྐྲ་སྐྱེ་ཚད་ཧ་ཅང་མགྱོགས་ངེས” ཟེར།
མཐུད་ནས་ཏེ་ལ་ནི་མེ་ཡིས་གསུར་བའི་བྱི་བ་ཞིག་དང་འདྲ་བར། མཆོང་ལྡིང་བྱེད་
ཞོར་ངག་ནས་ཨོ་ཨོ་ཞེས་ཤོར།
ཅི་མུའུ་ཡིས་ད་རུང་རང་གི་ལེགས་སྐྱེས་དེ་མཐོང་མ་བྱུང་བ་ལ། མོས་བརྩེ་སེམས་
འཁོལ་བར་ལག་པའི་སྤར་ཁ་ཕྱེ་ནས་དངོས་པོ་དེ་ཁོ་ལ་བྱིན། འོད་སྣང་ལྷམ་མེར་འཕྲོ་བའི་
གསེར་གྱི་བེམ་པོ་དེས་འོད་ཆེམ་ཆེམ་གྱིས། མོའི་སྤྲོ་སྣང་དང་ལྷག་བསམ་རྣམ་པར་དག་པ་
དེ་མཚོན་བཞིན་པ་དང་ཤིན་ཏུ་འདྲའོ། །
“འདི་མཛེས་སམ། ཅི་མུའུ་ལགས། ངས་གྲོང་ཁྱེར་ཡོངས་སུ་བཙལ་ནས་ད་གཟོད་རྙེད་
པ་ཡིན། ད་ལྟ་ཁྱེད་ཀྱིས་དུས་ཚོད་ལ་ཉིན་རེར་ཐེངས་བརྒྱ་རེ་བལྟས་ཀྱང་ཆོག དུས་ཚོད་ང་
ལ་བྱིན་དང་། ངས་དེར་བཏགས་ན་ཅི་འདྲ་ཡིན་ཚུལ་བལྟ་ན་འདོད" ཅེས་བཤད་བྱུང་།
ཅི་མུའུ་ཡིས་མོའི་རེ་བ་ལྟར་མ་བསྒྲུབས་པར། མལ་ཁྲིའི་སྟེང་དུ་ལོག་ཅིང་ལག་ཟུང་
གིས་མགོ་བོ་བསྐྱོར་ནས་གད་མོ་བགད།
“ཏེར།” ཁོའི་ངག་ལས “ང་ཚོས་ཡེ་ཤུའི་འཁྲུངས་སྐར་གྱི་ལེགས་སྐྱེས་དེ་ཚོ་ལྷན
དུ་བཞག་སྟེ་གནས་སྐབས་སུ་ཉར་ཚགས་བྱས་ན་འགྲིག དེ་དག་དངོས་གནས་བཟང་པོ་
རེད། ད་ལྟ་བཀོལ་སྤྱོད་བྱས་ན་ཕངས་ཆེ་བར་འདོད། ངས་གསེར་གྱི་དུས་ཚོད་བཙོངས་
པའི་རིན་གྱིས་ཁྱོད་ལ་སྐྲ་རྒྱན་ཉོས་པ་ཡིན། ད་ཁྱེད་ཀྱིས་ཤ་ཚོས་ཤིག” ཟེར།
ཚང་མས་ཤེས་གསལ་ལྟར། མའེ་ཆི་རྣམ་པ་གསུམ་ནི་ཤེས་རབ་དང་ལྡན་པའི་
འཕགས་པ་སྟེ། ཤེས་རབ་ཧ་ཅང་ལྡན་པ་དག་ཡིན། ཁོ་ཚོས་རྟའི་ཁ་རའི་ནང་དུ་འཁྲུངས་
པའི་འཕགས་སྲས་ཡེ་ཤུ་ལ་ལེགས་སྐྱེས་ཕུལ་པས། དེ་ནས་བཟུང་ཡེ་ཤུའི་འཁྲུངས་སྐར་ལ་
ལེགས་སྐྱེས་འབུལ་བའི་སྲོལ་དར་བ་རེད། ཁོ་ཚོ་ཤེས་རབ་དང་ལྡན་པ་དག་ཡིན་པས། ཁོ་
ཚོའི་ལེགས་སྐྱེས་དག་ཀྱང་མཆོག་ཏུ་གྱུར་པ་སྨོས་མ་དགོས། ད་དུང་ཞོར་ལ་ལེགས་སྐྱེས་
རིགས་མཐུན་གཅིག་ཏུ་ཁེལ་ན་ཕན་ཚུན་བརྗེ་རེས་བྱས་ཆོག་པའི་སྲོལ་ཞིག་ཀྱང་ཡོད་
ཚོད་རེད། ཁོ་བོའི་རྩོམ་གྱིས་ཀློག་པ་པོ་རྣམས་ལ་ཡང་མཚར་བོ་མིན་ཞིང་ཀྱག་ཀྱོག་མེད་
པའི་གཏམ་རྒྱུད་དཀྱུས་མ་ཞིག་སྟེ། གཞུང་ཁང་དུ་གནས་བཅོལ་བྱེད་པའི་བྱིས་པ་གླེན་
པ་གཉིས་ཀྱིས། ཕ་རོལ་པོའི་ཆེད་ལ་གྱ་ཚོམ་དུ་རང་ཁྱིམ་གྱི་ཆེས་རྩ་ཆེ་བའི་ནོར་བུ་བློས་
བཏང་ཚུལ་དེ་བྲིས་པ་ཡིན།
མཇུག་མཐར་ངས་ད་ལྟའི་བློ་ལྡན་ཕལ་བ་རྣམས་ལ་བཤད་
འདོད་པ་ནི། ལེགས་སྐྱེས་ཕུལ་པའི་མི་ཡོད་ཚད་ཀྱི་ནང་ནས། མི་དེ་གཉིས་ནི་ཆེས་བློ་རིག་
བཀྲ་བ་གཉིས་རེད་ལ། ལེགས་སྐྱེས་ལེན་པའི་མི་ཡོད་ཚད་ཀྱི་ནང་ནས། མི་དེ་གཉིས་ཀ་ནི་
ཆེས་བློ་རིག་ལྡན་པ་གཉིས་རེད། ཡུལ་དང་ས་ཕྱོགས་གང་ཞིག་ཡིན་ཡང་། ཁོ་ཚོ་ནི་ཆེས་
བློ་རིག་བཀྲ་བ་དག་ཡིན་པས། མའེ་ཆི་ངོ་མ་ནི་ཁོ་ཚོ་ཡིན་ནོ། །

དགའ་བའི་སྦྱིན་པ།

དེ་ཡང་ཁྱོད་ཉིད་རང་གི་སྒྱུ་རྩལ་ལ་དགའ་བའི་སྐབས་སུ། སེམས་ནང་དེའི་ཆེད་དུ་
ཅི་ཡང་སྦྱིན་པར་མ་ནུས་སྙམ་པ་ནི་དང་ལེན་བྱེད་དཀའ་མོ་ཞིག་རེད།
དེ་ནི་ང་ཚོའི་སྔོན་འགྲོའི་ཆ་རྐྱེན་ཡིན། གཤམ་གྱི་གཏམ་རྒྱུད་འདིས་དེ་ལས་སྡོམ་
ཚིག་ཅིག་ལེན་པ་དང་མཉམ་དུ། སྔོན་འགྲོའི་ཆ་རྐྱེན་དེ་མི་བདེན་པར་བསྒྲུབ་རྒྱུ་རང་ཡིན།
གཏན་ཚིགས་རིག་པའི་ལྟ་བ་ལས་བརྗོད་ན། དེ་ནི་གསར་བ་ཞིག་ཡིན་མི་སྲིད་ཀྱང་། ཡང་
གཏམ་རྒྱུད་འཆད་པའི་ཕྱོགས་ནས་གླེང་ཚེ། དེ་ནི་རྒྱ་ནག་གི་ལྕགས་རི་རིང་བོ་ལས་ཀྱང་
ལོ་རྒྱུས་རིང་བའི་སྒྱུ་རྩལ་རྙིང་བ་ཞིག་ཏུ་འཁུམས།
ཆའོ·ལ་ལ་པི་ཉིད་དབུས་དང་ནུབ་ཕྱོགས་ཀྱི་ལི་སྡོང་མཁའ་རུ་སྙེག་པའི་ཐང་ཆེན་
ནས་ཡོང་ཞིང་། ལུས་སྟེང་དུ་རི་མོ་འབྲི་བའི་ལྷན་སྐྱེས་ཀྱི་ཤེས་རབ་ཁྱབ་ནས་བདོག ལོ་
ན་དྲུག་གི་སྐབས་སུ་ཁོས་གྲོང་རྡལ་གྱི་ཆུ་འཐེན་འཕྲུལ་འཁོར་ཡོད་པའི་ལྗོངས་རིས་ཤིག་
བྲིས་ལ། འཕྲུལ་ཆས་དེའི་གམ་དུ་གྲོང་མི་གྲགས་ཅན་ཞིག་རྟབ་རྟབ་པོར་འགྲོ་བཞིན་ཡོད།
ཕྱིས་སུ་རི་མོ་དེ་སྒྲོམ་དུ་བཅུག་ནས་སྨན་ཚོང་ཁང་གི་སྒེའུ་ཁུང་སྟེང་དུ་བཀལ་ལ། གམ་དུ་
མ་རྨོས་ལོ་ཏོག་གི་སྙེ་ལྷག་བསྟར་མ་འགའ་ཐར་ཐོར་དུ་བཞག་འདུག ལོ་ཉི་ཤུའི་སྟེང་ཁོས་
སྐེ་སྒྲོག་ལྷབ་ལྷུབ་ཅིག་དཀྲིས་ཤིང་། དངུལ་ཁུག་ཀྱང་དེ་བཞིན་ལྷབ་ལྷུབ་ཅན་ཞིག་ཐོགས་
ཏེ། ཕ་ཡུལ་དང་བྲལ་ནས་ཉིའུ་ཡུའེ་རུ་ཡོང་།
ཏིའེ་ལི་ཡ·ཁ་ལ་སེ་སི་ནི་ལྷོ་ཕྱོགས་ཀྱི་གྲོང་ཚོ་ཐང་ཤིང་ཚང་ཚིང་འཁྲིགས་པ་ཞིག་
ཏུ་སྐྱེས་ཤིང་། སྒྲ་མཚམས་དྲུག་ལ་སོགས་པའི་ཐད་བློ་རིག་ཤིན་ཏུ་རྒོད་པས། ཉེ་ཚན་དག་
གིས་མོར་འགྲོ་གྲོན་ཆེས་ཉུང་ངུ་ཞིག་བསྡུས་ནས་སློབ་གཉེར་མཐར་སོན་པའི་ཆེད་དུ་བྱང་
ཕྱོགས་སུ་མངགས། ཁོ་ཚོས་མོའི་མ་འོངས་པའི་ཆ་མཐོང་ཐུབ་མེད་དེ། ཚུལ་དེ་ནི་ང་ཚོས་
འདིར་བཤད་པར་བྱ་བའི་གཏམ་རྒྱུད་ཡིན།
ཆའོ་དང་ཏིའེ་ལི་ཡ་གཉིས་རི་མོ་ཁང་ཞིག་ཏུ་ངོ་འཕྲད། དེར་རྟག་ཏུ་སྒྱུ་རྩལ་དང་རོལ་
མོ་ལ་ཞིབ་འཇུག་བྱེད་པའི་མི་མང་པོ་འཛོམས་ཏེ། གསལ་དང་མི་གསལ་བསྡུར་ཐབས་
དང་། ལྦ་ཀོ་ན་ཡི་རོལ་མོ། ལུན་པོ་ལང་གི་རི་མོ། ཝར་ཐེ་ཐུའོ་ཧྥེར་དང་ཞའོ་པང་གི་རོལ་མོ།
ཨའོ་ལང་། ད་དུང་རྩིག་ཤོག་བཅས་གླེང་བཞིན་མཆི།
ཆའོ་དང་ཏིའེ་ལི་ཡ་གཉིས་ཕན་ཚུན་ལའམ། སོ་སོར་དགའ་བར་གྱུར་པས། དུས་ཡུན་
ཐུང་ངུའི་ནང་དུ་གཉེན་བསྒྲིགས། དེའི་རྒྱུ་མཚན་ཡང(གོང་གི་ཡི་གེར་ལྟོས)ཁྱོད་ཉིད་རང་
གི་སྒྱུ་རྩལ་ལ་དགའ་བའི་སྐབས་སུ། སེམས་ནང་དེའི་ཆེད་དུ་ཅི་ཡང་སྦྱིན་པར་མ་ནུས་
སྙམ་པ་ནི་དང་ལེན་བྱེད་དཀའ་མོ་ཞིག་ཡིན་པས་རེད།
ལ་ལ་པི་ཁྱོ་ཤུག་གཉིས་ཀྱིས་ཐོག་ཁང་ཞིག་ཏུ་ཁང་བ་གླས་ཏེ་ཁྱིམ་ཚང་སྐྱོང་མགོ་
བརྩམས། ཐོག་ཁང་དེ་ནི་རྣོ་སྦྲེང་མཛུབ་ཐེབས་ཀྱི་གཡོན་མཐའ་ཡིAམཐོའི་སྒྲ་ཕྱེད་དང་
མཚུངས་པར་ཁེར་རྐྱང་དུ་ཡོད་ནའང་། ཁོ་གཉིས་ལ་རང་རང་གི་སྒྱུ་རྩལ་དང་ཕན་ཚུན་
ཡོད་པས་ཧ་ཅང་སྐྱིད། ངས་ཕྱུག་པོ་ཡིན་པའི་གཞོན་ནུ་ཚོར་སྦྱིན་འདོད་པའི་བསླབ་བྱ་ནི་
ཁྱོད་ཀྱི་སྒྱུ་རྩལ་དང་ཁྱོད་ཀྱི་ཏིའེ་ལི་ཡ་དང་མཉམ་པོར་ཐོག་ཁང་དེ་རུ་སྡོད་པའི་ཐོབ་ཐང་
ལེན་ཆེད། མྱུར་བ་མྱུར་དུ་རང་ལ་ཅི་ཡོད་བཙོངས་ནས་སྒོ་སྲུང་དབུལ་པོ་དེ་ལ་སྦྱིན་
གནང་རོགས་ཞེས་པ་དེའོ། །
ཐོག་ཁང་གི་འཚོ་བ་ནི་ངེས་དོན་གྱི་དགའ་བ་ཁོ་ན་འབྱུང་ས་སྟེ། བདག་གི་བཤད་
སྲོལ་འདིར་དེ་གར་སྡོད་མཁན་ཚང་མས་མོས་མཐུན་ཡོང་བར་ཐེ་ཚོམ་ཟ་མི་དགོས། ཁྱིམ་
ཚང་སྐྱིད་པོ་ཡོང་ཚེ། ཁང་བ་ཆུང་ཡང་སྐྱོན་ཅི་ཡོད། སྒེག་འཆོས་སྟེགས་བུ་མར་བསྒྱེལ་
ནས་ཐན་ཙི་ཅོག་ཙེ་བགྱིས་ཆོག་ལ། མེ་ཐབ་སྒྲོམ་བུ་ནི་གྲུ་གཏོང་སྦྱོང་སྤྱད་དུ་བཟོ་རུང་
ཞིང་། ཡི་གེ་འབྲི་སའི་མདུན་ཅོག་ནི་གནས་སྐབས་སུ་མལ་ཁྲིར་རུང་བ་དང་། ངོ་བཀྲུ་སྤྱད་
ཀྱི་སྒྲོམ་བུ་ཡར་བསླངས་ནས་རྣོ་སྦྲེང་འཇོག་ས་བཅས་བྱས་ཆོག གལ་སྲིད་ཕྱོགས་བཞིའི་
རྩིག་པ་ཇེ་ཉེ་རུ་ཐུག་པར་བྱས་ཀྱང་། ཁྱོད་དང་ཁྱོད་ཀྱི་ཏིའེ་ལི་ཡ་གཉིས་དཀྱིལ་དབུས་
སུ་ཡོད་པ་མ་ཡིན་ནམ། ཡང་ཁྱིམ་ཚང་སྐྱིད་པོ་མ་ཡོང་ཚེ། ཁང་བ་ཁོད་ཡངས་པོ་ཅན་
ཞིག་ཡོད་ཀྱང་ཅི་ཕན་ཏེ། ཁྱོད་ནི་ཅིན་མོན་ལས་ནང་དུ་འཛུལ་ཏེ་ཞྭ་མོ་ཧ་ཐེ་ལ་སི་ཁྱོན་
ཡངས་སུ་བཀལ་ཅིང་། སྟོད་ཁེབས་ཧོ་ཨེན་མཚོ་ངོགས་ཀྱི་རི་སྣར་བཞག་རྗེས། ལ་པུའུ་ལ་
ཏུའོ་བརྒྱུད་ནས་སྒོར་བུད་ནའང་ཐང་ཆད་པའི་རྒྱུ་ལས་ཅི་ཞིག་ཡོད།
ཆའོ་ཡིས་རླབས་ཆེ་བའི་མ་ཅི་སི་ཐེ་ཡི་གམ་དུ་རི་མོ་སྦྱོང་གིན་འདུག ཁྱོད་རྣམ་པས་
ཁོའི་མཚན་སྙན་གྲགས་ཐོས་མྱོང་ཡོད་ངེས། ཁོའི་སློབ་ཡོན་ཧ་ཅང་མཐོ་ཞིང་སློབ་ཚན་ཧ་
ཅང་སླ་བས། དཀའ་སླ་གཉིས་ཀྱིས་ཁོ་ལ་སྙན་གྲགས་རྒྱས་སུ་བཅུག ཏིའེ་ལི་ཡ་ཡིས་ལུའོ་
སེན་སི་ཐུའོ་ཁོ་ཡི་གམ་དུ་སྦྱོང་གིན་ཡོད། ཁྱེད་ཅག་གིས་ཁོ་ནི་ཆེད་དུ་རྣོ་སྦྲེང་གི་མཛུབ་
ཐེབས་ལ་སུན་པོ་བཟོ་མཁན་ཞིག་ཡིན་པའང་རྟོགས་སྲིད།
དེ་ཡང་དངུལ་མ་ཚར་བར་དུ་ཁོ་གཉིས་ཀྱི་འཚོ་བ་ངོ་མ་སྐྱིད་པོ་ཡིན། མི་གཞན་དག་
ཀྱང་འདི་འདྲ་ཡིན་ངེས། ད་དེ་ཚོ་བསྐྱུར་ཞོག ཡི་མ་རངས་པའི་གཏམ་འདིའི་རིགས་ངས་
ལབ་མི་འདོད། ཁོ་གཉིས་ཀྱི་དམིགས་ཡུལ་ནི་ཧ་ཅང་གསལ། ཆའོ་ཡིས་ཐུན་མིན་རི་མོ་
བྲིས་ནས་འགྲུབ་ལ་ཉེ་བས། རྒད་པོ་སྨ་ར་སྲབ་ཅིང་སྒོར་ཁུག་མཐུག་པ་ཅན་ཚོས་སྔ་ཕྱི་
བརྩད་ནས་ཁོའི་སར་རི་མོ་ཉོ་རུ་སླེབས་ཡོང་བ་དང་། ཏིའེ་ལི་ཡས་ནི་རོལ་མོ་ལ་གོམས་
རྗེས་སླར་རྩིས་མེད་དུ་གཏོང་ངེས་ཤིང་། དེ་ལྟར་ན་མོས་རོལ་མོ་ཁང་གི་འདུག་སྟེགས་དང་
ཁང་ཆུང་དག་ཡོངས་སུ་གང་མེད་པ་མཐོང་དུས། མགྲིན་པ་ན་བར་ཁ་གཡར་ནས་གར་
སྟེགས་སུ་མི་འབུད་པར། ཆེད་སྤྱོད་ཀྱི་གསོལ་ཁང་དུ་ཤ་སྨི་འབྲུག་དབྱིབས་མ་ཟ་བར་བྱེད།
ཡིན་ནའང་ངས་བརྗོད་འདོད་པ་ནི་ཐོག་ཁང་ཆུང་ངུའི་ནང་གི་ཁྱིམ་ཚང་གི་འཚོ་བ་
དེ་ཆེས་ཡག་ཤོས་ཡིན་པར་སྙམ། ཉིན་གཅིག་རིང་སློབ་སྦྱོང་བྱས་རྗེས་ཀྱི་ཆུ་ལྟར་བཞུར་
བའི་སེམས་གཏམ་དང་། དགོང་ཟས་བག་ཕེབས་པོ་དང་ཞོགས་ཇ་གསར་ཞིང་འཇུ་བདེ་
བ། འདུན་མའི་ཐད་ཀྱི་ཁ་བརྡ་སྟེ། ཁོ་ཚོས་རང་ཉིད་མ་ཟད། ཕན་ཚུན་གཉིས་ཀའི་འདུན་
མར་ཡང་སེམས་ཁུར་བགྱི་བས། ཕན་ཚུན་ལ་རོགས་རེས་དང་བློ་སྒོ་འབྱེད་པར་ངེས། ད་
དུང་དྲང་མོར་ཞུ་ན། དགོང་མོའི་ཆུ་ཚོད་བཅུ་གཅིག་སྟེང་ཟ་བའི་ཚལ་གཅུད་ཤ་རྡོག་དང་
ཞོ་ཡི་སན་རྨི་ཀྲི་བཅས་ཀྱང་ངོ་། །
འོན་ཀྱང་དུས་ཡུན་རིང་བོ་མ་འགོར་བར་སྒྱུ་རྩལ་ལ་གཡོ་འགུལ་བྱུང་སོང་། ལན་
རེར་དེར་སྒུལ་མཁན་མེད་ཀྱང་དེ་རང་ཤུགས་ཀྱིས་གཡོ་བར་འགྱུར། ཁ་དཔེ་ལ “བསྡད་
དེ་ཟོས་ན་རི་ཡང་འཛད” ཟེར་བ་བཞིན། ཁོ་གཉིས་ནི་སྐུ་ཞབས་མ་ཅི་སི་ཐེ་དང་ལུའོ་
སེན་སི་ཐུའོ་ཁོར་སློབ་ཡོན་སྤྲོད་རྒྱུ་མེད་པའི་ལས་ལ་འཕྲད། དེ་ཡང་ཁྱོད་ཉིད་རང་གི་སྒྱུ་
རྩལ་ལ་དགའ་བའི་སྐབས་སུ། སེམས་ནང་དེའི་ཆེད་དུ་ཅི་ཡང་སྦྱིན་པར་མ་ནུས་སྙམ་པ་
ནི་དང་ལེན་བྱེད་དཀའ་མོ་ཞིག་ཡིན་ངེས། དེར་བརྟེན་ཏིའེ་ལི་ཡ་ཡིས་མོས་ངེས་པར་ཁ་
ཟས་མི་ཆད་པའི་སླད་དུ་རོལ་མོའི་སློབ་ཚན་འཁྲིད་རྒྱུ་ཡིན་ཟེར།
ཉིན་གཉིས་གསུམ་རིང་མོ་ནི་ཕྱི་རུ་སློབ་ཕྲུག་འཚོལ་བར་ཕྱིན། མཚན་མོ་ཞིག་ལ་སྤྲོ་
སེམས་ཆེན་པོའི་ངང་ཁྱིམ་ནང་སླེབས།
“སྙིང་ཉེ་བའི་ཆའོ།” མོས་རྒྱལ་ཁ་ཐོབ་པའི་དགའ་བ་དང་བཅས “ང་ལ་སློབ་ཕྲུག་
ཅིག་ཡོད་སོང་། འེ། ཁྱིམ་མི་དེ་ཚོ་ངོ་མ་མི་བཟང་པོ་ཏག་ཏག་རེད། ཁྱིམ་བདག་ནི་དམག་
དཔོན་ཞིག་སྟེ། མོ་ནི་དམག་དཔོན་ཨའེ་པི•ཕིན་ཁོ་ནེ་ཡི་སྲས་མོ་ཡིན། སྲང་ལམ་ཨང་དོན་
གཅིག་པ་རུ་འདུག ཅི་འདྲའི་ཁང་བ་མཛེས་པོ་ཞིག་ཨང་། ཆའོ། ཁྱོད་ཀྱིས་མདུན་སྒོ་དེར་
བལྟས་ན་འགྲིག ངས་བསམས་ན་དེ་ནི་ཁྱོད་ཀྱིས་བཤད་པའི་པའེ་ཀྲན་ཐིང་གི་རྣམ་པ་
ཅན་དེ་རང་རེད། ད་དུང་ཁང་བའི་ནང་སྟེ། ཨ་ཙི་ཙི། ཆའོ། ངས་དེ་འདྲ་རྒྱན་སྤྲས་ལེགས་
པོ་ཅན་ཞིག་ད་སྔ་མཐོང་མ་མྱོང་།
“ངའི་སློབ་ཕྲུག་ནི་ཁོའི་བུ་མོ་ཁོ་ལའེ་མོན་ཏིའེ་ན་རེད། ངས་མོ་མཐོང་བས་ཆེས་
ཆེར་དགའ་སོང་། མོ་ནི་བུ་མོ་ཉམ་ཆུང་ཞིག་ཡིན། ལུས་སུ་རྒྱུན་དུ་གྱོན་ཆས་དཀར་པོ་གོན་
པར་བྱེད། སྤྱོད་ལམ་ཡང་སྙིང་རྗེ་ཞིང་བབ་ཆགས་པ་ཞིག་འདུག མོ་ལོ་ན་བཅོ་བརྒྱད་ལ་
བུད་ཟིན་ཏེ། ངས་གཟའ་འཁོར་རེར་སློབ་ཐུན་གསུམ་ཁྲིད་རྒྱུ་བྱས་ཡོད། འདང་ཞིག་རྒྱོབས་
དང་། ཆའོ། སློབ་ཐུན་རེར་སྒོར་ལྔ་ཡིན། དེ་གྲངས་ཀ་ཆེ་རྒྱུ་མེད་ནའང་། ངས་ཁ་ཡ་མི་བྱེད།
ད་ནི་སློབ་མ་གཉིས་གསུམ་ཞིག་བཙལ་རྗེས། རང་ཉིད་ཀྱང་སྐུ་ཞབས་ལུའོ་སེན་སི་ཐུའོ་
ཁོའི་སློབ་ཁྲིད་ལ་ཞུགས་ཆོག ད་ལྟ། སྙིང་ཉེ་ལགས། དེ་ལྟར་སྨིན་མ་མི་སྡུད་པར་ཞུ། འུ་
གཉིས་ཀས་དགོང་ཟས་ཞིམ་པོ་ཞིག་འཐུང་།”
“ཏིའེ་ལི། ཁྱོད་དངོས་གནས་ཡག་པོ་འདུག" ཆའོ་ཡིས་ཕྱོགས་གཅིག་ནས་དེ་ལྟར་
བརྗོད་ཅིང་། ཕྱོགས་གཞན་དུ་སྟ་གྲི་དང་གྲི་ཆུང་སྤྱད་ནས་སྲན་ཀྲིན་ཞིག་གི་ཁ་འབྱེད་ཞོར་
དུ “ཡིན་ནའང་ངས་ཅི་བྱེད་དམ། ཁྱོད་ཀྱིས་ངས་ཁྱོད་དངུལ་འཚོལ་བར་མངགས་ཏེ། ང་
རང་ཉིད་སྐྱུ་རྩལ་གྱི་འཇིག་རྟེན་དུ་འཁོར་ནས་བསྡད་འདུག་ཅེས་དྲན་གྱིན་ཡོད་དམ། དེ་
འདྲ་ཞིག་ཡེ་ནས་མིན། ངས་པུན་ཧྥུན་ནུའུ་ཐུའོ•ཆེ་ལི་ཉིད་པང་དུ་བཞག་ནས་མནའ་
བསྐྱལ་ཆོག ངས་བསམས་ན་རང་གིས་ཚགས་པར་འཚོང་བའམ། ཡང་ན་ལམ་ལ་རྡོ་
གཅལ་བཏིང་ནས་སྒོར་གཅིག་གཉིས་རེ་རྙེད་ཐབས་བྱེད་ཆོག” ཟེར།
ཏིའེ་ལི་ཡ་ཚུར་ཡོང་ནས་ཁོའི་མགྲིན་པར་འཁྱུད།
“སྙིང་ཉེ་བའི་ཆའོ། གླེན་བཤད་མ་རྒྱག ཁྱོད་ཀྱིས་ངེས་པར་སློབ་སྦྱོང་གི་རྒྱུན་སྐྱོང་
དགོས། ངས་ནི་རང་གི་རོལ་མོ་བསྐྱུར་ནས་དོན་གཞན་ཞིག་སྒྲུབ་པ་མིན། ངས་སློབ་ཚན་
ཁྲིད་པའི་ཞོར་ལ་རང་གིས་ཀྱང་སློབ་སྦྱོང་བྱེད་ཐུབ་ཀྱིན་འདུག ང་ནམ་ཡང་རང་གི་རོལ་
མོ་དང་མཉམ་དུ་ཡོད། འུ་གཉིས་ཀར་གཟའ་འཁོར་རེར་སྒོར་བཅོ་ལྔ་འདུག་པས། ཕྱུག་
བདག་ཚོ་ནང་བཞིན་སྐྱིད་པོ་བྱས་ཆོག ཁྱོད་ཀྱིས་སྐུ་ཞབས་མ་ཅི་སི་ཐེ་དང་འབྲལ་འདོད་
ཡིད་ལ་མ་དྲན་ཞིག”
“ཡ་ལགས།” ཆའོ་ཡིས་དེ་ལྟར་འཆད་ཀྱིན་ཚལ་སྡེར་སྔོན་པོ་ཉ་ཕྱིས་དབྱིབས་ཅན་
དེར་ལག་པས་བསྙབས། ཁོས “འོན་ཀྱང་ཁྱོད་སློབ་ཁྲིད་དུ་འགྲོ་བར་ང་མི་འཐད། དེ་སྒྱུ་
རྩལ་མ་རེད་ཡ། ཡིན་ནའང་ཁྱོད་ཀྱིས་རང་གི་ཡོད་ཚད་གཞན་དོན་དུ་སྦྱིན་པ་དེ་ངོ་མས་
སེམས་འགུལ་ཐེབས་ངེས་པ་ཞིག་རེད” ཟེར།
“དེ་ཡང་ཁྱོད་ཉིད་རང་གི་སྒྱུ་རྩལ་ལ་དགའ་བའི་སྐབས་སུ། སེམས་ནང་དེའི་ཆེད་
དུ་ཅི་ཡང་སྦྱིན་པར་མ་ནུས་སྙམ་པ་ནི་དང་ལེན་བྱེད་དཀའ་མོ་ཞིག་རེད།” ཏིའེ་ལི་ཡས་
དེ་ལྟར་བཤད་བྱུང་།
“ངས་སྤྱི་གླིང་དུ་བྲིས་པའི་སྐྱ་རིས་དེར་མཚོན་ན། མ་ཅི་སི་ཐེ་ཡིས་དེའི་ནམ་མཁའ་
བྲིས་པ་ཧ་ཅང་ཡག་གི་ཟེར།” ཆའོ་ཡིས་མཐུད་ནས “ཐིང་ཁོར་གྱིས་ད་དུང་དེ་གཉིས་ཀ་
ཁོའི་སྒེའུ་ཁུང་ཁར་བཀལ་ཆོག་ཚུལ་རང་ཉིད་ལ་ཁས་ལེན་བྱས་ཟིན། གལ་སྲིད་རྒྱུ་ཅན་
གླེན་པ་ཞིག་དང་འཕྲད་ན། དེ་ལས་གཅིག་བཙོང་ཐུབ་ཀྱང་སྲིད” ཅེས་སྨྲས་འོངས།
“ང་བཙོང་ཐུབ་པར་ཡིད་ཆེས་ཡོད།” ཏིའེ་ལི་ཡས་སྙིང་ཉེ་བའི་ངང “ད་ལྟ་འུ་
གཉིས་ཀས་དམག་དཔོན་ཕིན་ཁོ་ནེ་དང་ལུག་ཤ་སྲེག་མ་འདིར་བཀའ་དྲིན་ཞུས་ན་
འགྲིག” ཟེར།
གཟའ་འཁོར་རྗེས་མའི་ནང་། ལ་ལ་པི་ཁྱོ་ཤུག་གཉིས་ཀས་ཞོགས་པ་སྔ་མོར་ནངས་ཇ་
འཐུང་འགྲོ། ཆའོ་ནི་དགའ་སྤྲོ་ཆེན་པོའི་ངང་དཀྱིལ་དབུས་སྤྱི་གླིང་གི་ཞོགས་པའི་ཉི་འོད་
འོག་སྐྱ་རིས་འགའ་འབྲི་བར་འགྲོ་དགོས་པས། ཆུ་ཚོད་བདུན་པའི་སྟེང་ཏིའེ་ལི་ཡས་ཁོར་
ནངས་ཇ་དྲངས་ཤིང་འཐམ་འཁྱུད་བྱས་ལ། བསྟོད་ར་འཐེན་ཞིང་འོ་ཞིམ་པོ་སྦྱར་རྗེས་གཞི
ནས་ཁོ་སྒོ་ཁར་བསྐྱལ་འགྲོ། དེ་ལྟ་ན་སྒྱུ་རྩལ་ནི་ཡིད་དབང་འགུགས་པའི་ཟུར་མོ་ཞིག་ཅི་
ལ་མིན། ཁོ་ཕྱིར་ཁྱིམ་དུ་ལྡོག་དུས། མང་ཆེ་ཤོས་ནི་ཆུ་ཚོད་བདུན་པ་ཟིན་ཙམ་མོ།།
གཟའ་མཇུག་ལ་སླེབས་དུས། སྙིང་ཉེ་ཞིང་སྤོབས་པ་མཐོ་ལ་ངལ་བས་དུབ་པར་གྱུར་
པའི་ཏིའེ་ལི་ཡ་ཡིས་རྒྱལ་ཁའི་ཉམས་བཟང་དང་བཅས་ཤོག་སྒོར་ལྔ་ཅན་གསུམ་བཏོན་
ནས། ཞེང་ལ་དབྱིན་ཁྲེ་བརྒྱད་དང་སྲིད་ལ་དབྱིན་ཁྲེ་བཅུ་ཡོད་པའི་མགྲོན་ཁང་ནང་གི
ཞེང་ལ་དབྱིན་ཚུན་བརྒྱད་དང་སྲིད་ལ་དབྱིན་ཚུན་བཅུ་བདོག་པའི་ཅོག་ཙེ་དེའི་དཀྱིལ་
དུ་གཡུགས་བྱུང་།
“མཚམས་ལན་རེར།” མོས་ཅུང་ཐང་ཆད་པའི་ངང་དུ “ཁོ་ལའེ་མོན་ཏིའེ་ནས་
ངོ་མ་མགོ་ན་བར་བྱས་འགྲོ། ངས་བསམས་ན་མོས་སྦྱོང་བརྡར་བྱས་ཚད་ལོངས་ཀྱིན་མི་
འདུག་པས། རྟག་པར་མོ་ལ་ཡང་དང་བསྐྱར་དུ་འཁྲིད་དགོས། གཞན་དུ་མོས་ནམ་ཡང་
ལུས་སུ་གྱོན་ཆས་དཀར་པོ་གོན་པར་བྱེད་པས། བྲོ་མེད་སྣ་གཅིག་རང་དུ་ཆགས་འདུག
ཡིན་ནའང་དམག་དཔོན་ཕིན་ཁོ་ནེ་ནི་ཧ་ཅང་སྙིང་ཉེ་བ་ཞིག་རེད། ཆའོ། ངའི་རེ་བ་
ནི་ཁྱོད་ཀྱིས་ཁོ་ངོ་ཤེས་ན་འདོད་ཡོད། ང་དང་ཁོ་ལའེ་མོན་ཏིའེ་ན་གཉིས་ཀྱིས་རྣོ་སྦྲེང་
སྦྱོང་དུས། ཁོ་ལན་རེར་ནང་ལ་ཡོང་སྲིད། ཁོ་ནི་ཕོ་ཡུགས་ཤིག་སྟེ། ཁྱོད་ཀྱིས་ཤེས་སྲིད་
ལྟར་རེད། ཁོ་དེ་གར་འགྲེང་ནས་རང་གི་ཨག་ཚོམ་དཀར་པོར་འབྱིལ་ཞོར་དུ། ངག་
ལས ‘སྒྲ་རྟགས་བཅུ་དྲུག་པ་དང་སྒྲ་རྟགས་སོ་གཉིས་པ་ཁྲིད་ནས་ག་འདྲ་འདུག ཅེས་
འདྲི་བར་བྱེད།
“ཆའོ། ཁྱོད་ཀྱིས་མགྲོན་ཁང་ནང་གི་གྱང་ལྡེབས་པང་གཅལ་དེ་མཐོང་རྒྱུ་བྱུང་ན་ཅི་
མ་རུང་། ད་དུང་ཨ་སི་ཐེ་ལ་ཧན་གྱི་བལ་གྱི་སྒོ་ཡོལ་དེ་དག ཁོ་ལའེ་མོན་ཏིའེ་ན་ནི་
ནམ་རྒྱུན་ལུ་བར་བྱེད་དེ། སྤྱིར་བཏང་མོའི་གཟུགས་པོ་ཡང་མོའི་ཕྱི་ཚུལ་ལྟར་སྲ་མོ་ཡིན་
ན་འགྲིག འེ། མོ་ནི་གཤིས་ཀ་ལེགས་ཤིང་གཞིའི་རྒྱུ་མཐོ་བས། ང་དངོས་གནས་མོ་ལ་ཞེ
བསམ་པའི་གཏིང་ནས་དགའ་བཞིན་མཆི། དམག་དཔོན་ཕེན་ཁོ་ནེའི་ནུ་བོ་ཉིད་པོ་ལི་ཝེ་
ཡའི་ཕྱི་བཞུགས་གཞུང་ཚབ་ཡིན་འདུག"
མཐུད་ནས་ཆའོ་ཡིས་ཅི་ཏུའུ་ཧྲན་པའོ་ཅུའེ་ཡི་ཉམས་དང་བཅས་སྒོར་བཅུ་ཤོག་
ཅན་གཅིག་དང་། ལྔ་ཤོག་ཅན་གཅིག ཉིས་ཤོག་ཅན་གཅིག ཁེར་ཤོག་ཅན་གཅིག་
བཅས་ཏེ། ཁྲིམས་མཐུན་གྱི་ཤོག་སྒོར་ཡོད་ཚད་ཏིའེ་ལི་ཡས་བཙལ་ཡོང་བའི་སྒོར་མོ་དག་
གི་གམ་དུ་བཤམས།
“རྡོ་རིང་ཟུར་བཞི་རྩེ་མདུང་ཅན་བྲིས་ཡོད་པའི་ཆུ་ཚོན་རི་མོ་དེ། ཕི་ཨའོ་ལི་ཡ་
ནས་ཡོང་བའི་སྐྱེས་པ་ཞིག་ལ་བཙོངས་པ་ཡིན།” ཁོས་སྒམ་པོའི་ཉམས་ཀྱིས་དེ་ལྟར་
བཤད་སོང་།
“ང་ལ་ཀུ་རེ་མ་བརྩེས།” ཏིའེ་ལི་ཡས “ས་ཐག་རིང་བའི་ཕི་ཨའོ་ལི་ཡ་ནས་ཡོང་
བ་ཡིན་མི་སྲིད” ཟེར།
“ངོ་མ་ཡུལ་དེ་ནས་ཡོང་བ་རེད། ཏིའེ་ལི། ཁྱོད་ཀྱིས་ཁོ་མཐོང་ཐུབ་རྒྱུ་བྱུང་ན་ཨང་།
མི་རྒྱགས་པ་ཞིག་སྟེ། བལ་གྱི་སྐེ་དཀྲིས་བཅིངས་ཐོག བྱ་སྒྲོའི་སོ་འབྲུ་སྤྱད་བཟུང་ནས་
ཡོད། ཁོས་ནི་ཐིང་ཁོར་གྱི་སྒེའུ་ཁུང་ཁ་རུ་སྐྱ་རིས་དེ་མཐོང་བ་དང་། ཐོག་མར་རླུང་འཁོར་
ཞིག་རེད་སྙམ་སོང་ཟེར། མི་དེ་གཏོང་ཕོད་ཆེ་བས། གང་ལྟར་རི་མོ་དེ་ཉོས་ཟིན། ཁོས་ད་
རུང་ལ་ཁ་བ་ན་ཟོང་སྐྱེལ་རླངས་འཁོར་འབབ་ཚུགས་བྲིས་པའི་སྣུམ་རིས་ཤིག་ཀྱང་སྔོན་
ལ་མངགས་ཉོ་བྱས་ནས་རྗེས་སུ་འཁྱེར་རྩིས་འདུག ངའི་རི་མོ་དང་ཁྱོད་ཀྱི་རོལ་མའི་སློབ་
ཚན། ཨ། ངས་བསམས་ན་སྒྱུ་རྩལ་ལ་ད་རུང་རེ་བ་ཆེན་པོ་འདུག”
“ཁྱོད་ཀྱིས་རྒྱུན་སྐྱོང་ཐུབ་སོང་བ་ལ། ང་ངོ་མ་དགའ་སྤྲོ་སྐྱེས་བྱུང་།” ཏིའེ་ལི་ཡས་
བརྩེ་སེམས་འཁོལ་བའི་ངང་དུ “སྙིང་ཉེ་ལགས། ཁྱོད་ལ་རྒྱལ་ཁ་ཐོབ་ཁོ་ཐག་རེད། སྒོར་
སུམ་ཅུ་སོ་གསུམ་འདུག འུ་གཉིས་ལ་དངུལ་འདི་འདྲ་མང་པོ་ཞིག་བརླག་རྒྱུ་བྱུང་མ་མྱོང་།
དོ་ནུབ་ང་ཚོས་ཉ་ཕྱིས་བཟའ” ཞེས་སྐུལ་འོངས།
“ད་དུང་སྐམ་ཤ་སྙི་མོ་དང་ཤ་མོ་ཞིམ་པོ་ཡོད་ཆོག” ཆའོ་ཡིས་དེ་སྐད་སྨྲས་རྗེས།
ཡང “ཤ་འཛེར་སྤྱད་ཀྱི་ཚེབ་བུ་གང་དུ་ཡོད་དམ” ཞེས་དྲིས་སོང་།
དེའི་རྗེས་ཀྱི་གཟའ་སྤེན་པའི་དགོང་མོར། ཆའོ་སྔོན་ལ་ཁྱིམ་དུ་སླེབས། ཁོས་སྒོར་
བཅོ་བརྒྱད་པོ་མགྲོན་ཁང་གི་ཅོག་ཙེའི་སྟེང་དུ་བཞག་རྗེས། ལག་ངོས་སུ་འགོས་པའི་ཚོན་
རྩི་ནག་པོ་འདྲ་བའི་དྲེག་པ་དག་གཙང་མར་བཀྲུས།
ཆུ་ཚོད་ཕྱེད་ཀའི་རྗེས་སུ་ཏིའེ་ལི་ཡ་ཡང་ཁྱིམ་དུ་འབྱོར་བྱུང་། མོའི་ལག་གཡས་པ་རྨ་
རས་སོགས་ཀྱིས་ཡོངས་སུ་དཀྲིས་པས་བལྟར་མི་བཟོད་པར་བཏང་འདུག
“འདི་ཅི་བྱས་པ་ཡིན་ནམ།” ཆའོ་ཡིས་ནམ་རྒྱུན་ལྟར་ཁམས་འདྲི་བྱས་རྗེས་དེ་ལྟར
དྲིས། ཏིའེ་ལི་ཡ་ནི་གད་མོ་དགོད་ཙམ་བྱས་ཀྱང་། དགའ་བའི་རྣམ་པ་ཆེན་པོ་མི་འདུག
“ཁོ་ལའེ་མོན་ཏིའེ་ན།” མོས་འགྲེལ་བཤད་ཀྱི་ཚུལ་དུ “བུ་མོ་དེས་སློབ་ཚན་གྲོལ་
རྗེས་སུ་ངེས་པར་ཞོའི་སོབ་གོར་ཟ་དགོས་ཀྱིན་ཡོད། མོ་དངོས་གནས་བུ་མོ་ཁྱད་མཚར་
ཅན་ཞིག་རེད། ཕྱི་དྲོའི་ཆུ་ཚོད་ལྔ་པའི་ཐོག་ད་རུང་ཡང་ཞོའི་སོབ་གོར་བཟའ་དགོས།
དམག་དཔོན་ཁོང་ཡང་དེ་གར་འདུག ཆའོ། ཁྱོད་ཀྱིས་ཁོ་སླ་ང་ཚ་པོ་ལེན་དུ་རྒྱུག་པའི་
ཚུགས་ཀ་རིག་ཡོད་རྒྱུ་ན་ཨང་། དེ་ནི་ཁང་བའི་ནང་དུ་གཡོག་པོ་གཅིག་ཀྱང་མེད་པ་དང་
ཀུན་ནས་མཚུངས། ངས་ཁོ་ལུའེ་མོན་ཏིའེ་ནའི་ལུས་པོ་དེ་འདྲ་བདེ་ཐང་མིན་ལ། ཚབ་
ཚུབ་ཅན་ཞིག་ཡིན་པ་ཤེས་ཡོད། མོས་ཞོ་གདུ་རུ་འཇུག་དུས་མང་པོ་ཞིག་ཕོས་པ་ངའི་
མཁྲིག་མའི་སྟེང་འཆོལ་བ་ཡིན། ཆའོ། ང་ཚ་ནས་བཟོད་མི་ཐུབ་པ་བྱུང་། བུ་མོ་སྙིང་རྗེ་
བོ་དེ་ངོ་མ་སེམས་སྐྱོ་བར་གྱུར་ལ། ད་དུང་དམག་དཔོན་ཕིན་ཁོ་ནེ་ཡང་གཅིག་འདྲ་རེད།
ཆའོ། རྒད་པོ་དེ་འཚབ་ནས་ཅི་བྱེད་འདི་བྱེད་མི་ཤེས་པར་བཏང་། ཁོ་ཧོབ་ཀྱིས་སྐས་ལས་
བབས་ནས་མི་དག་བོས། ཁོ་ཚོས་བཤད་ན་ཐབ་ཀ་པའམ་དེ་མིན་འོག་ཁང་གི་མི་ཞིག་སྨན་
འཚོང་ཁང་དུ་སྣུམ་དང་ལག་པ་དཀྲི་སྤྱད་དག་ཉོ་རུ་མངགས་པ་ཡིན་ཟེར། ད་ལྟ་དེ་འདྲ་ན་
ཡི་མི་འདུག " ཞེས་བརྗོད་བྱུང་།
“འདི་ཅི་ཞིག་ཡིན།” ཆའོ་ཡིས་མོའི་ལག་པ་ཡང་མོར་བཟུང་རྗེས། རྨ་རས་འོག་གི་
སྐུད་པ་དཀར་པོ་དག་འཐེན་ཙམ་བྱེད་ཞོར་དེ་ལྟར་དྲིས།
“དེ་ནི་སྣུམ་བསྐུས་པའི་སེང་རས་སྙི་མོ་རང་རེད།” ཏིའེ་ལི་ཡ་ཡིས “འེ། ཆའོ།
ཁྱོད་ཀྱིས་སྐྱ་རིས་གཞན་ཞིག་བཙོངས་ཟིན་པ་ཡིན་ནམ” ཞེས་དྲིས་བྱུང་། དེ་ནི་མོས་ཅོག་
ཙེའི་སྟེང་གི་སྒོར་མོ་དག་མཐོང་སོང་བས་ཡིན།
“ཅི་ལ་མིན།” ཆའོ་ཡིས “ཕི་ཨའོ་ལི་ཡ་ནས་ཡོང་བའི་མི་དེར་དྲིས་དང་ཆོག ཁོས་
དེ་རིང་རླངས་འཁོར་འབབ་ཚུགས་ཀྱི་རི་མོ་དེ་ཁྱེར་སོང་། ཁོ་ལ་ད་རུང་སྤྱི་གླིང་གི་ཡུལ་
ལྗོངས་དང་ཧ་ཏེ་སུང་ཆུ་བོའི་ལྗོངས་རིས་ཤིག་ཀྱང་དགོས་ཚུལ་སྨྲས་མོད། སེམས་ཐག་
གཙང་གཅོད་བྱས་མ་བྱུང་། ཏིའེ་ལི། ཁྱོད་ཀྱི་ལག་པ་ནི་དེ་རིང་ཕྱི་དྲོའི་ནམ་ཚོད་ཅིག་ལ་
བསྲེགས་པ་ཡིན” ཞེས་འདྲི་བར་བྱེད།
“ཕལ་ཆེར་ཆུ་ཚོད་ལྔ་པ་ཙམ་ཡིན།” ཏིའེ་ལེ་ཡིས་ཉམ་ཆུང་གི་ངག་དང་བཅས
“དབུར་ཏི་དེ། ངས་བཤད་འདོད་པ་ནི་ཞོ་ཡིན། ཕལ་ཆེར་སྐབས་དེར་བསྲེགས་པ་ཡིན།
ཆའོ། ཁྱོད་ཀྱིས་དམག་དཔོན་ཕིན་ཁོ་ནེ་ཡི་ཚུགས་ཀ་མཐོང་ན་འགྲིག ཁོ
“ཏིའེ་ལི། འདི་རུ་ཅུང་ཙམ་སྡོད་ཅིག” ཆའོ་ཡིས་དེ་སྐད་སྨྲས་རྗེས། མོ་མལ་ཁྲིའི་
འགྲམ་དུ་ཁྲིད་ཅིང་། མཐུད་ནས་ཏིའེ་ལིའི་གམ་དུ་ཙོག་འཕྲལ། དཔུང་བས་མོའི་ཕྲག་
པ་བསྡམས།
“ཁྱོད་ཀྱིས་འདས་པའི་གཟའ་འཁོར་གཉིས་ཀྱི་རིང་ལ་ཡང་སྙིང་ཅི་ཞིག་ལས་པ་
ཡིན། ཏིའེ་ལི།” ཁོས་དེ་ལྟར་དྲིས།
མོས་སྐར་མ་གཉིས་ཙམ་གྱི་རིང་དུ་བློ་ཁོག་བསྐྱེད་ཅིང་། མིག་ཟུང་ལ་དགའ་བ་དང་
ཨུ་ཚུགས་ཀྱིས་ཁེངས་ཞོར། ངག་ནས་དམག་དཔོན་ཕིན་ཁོ་ནེ་ཞེས་ཚིག་གསལ་ལ་མི་
གསལ་བ་རེ་གཉིས་ཤབ་ཤུབ་ངང་བཟློས་མོད། མཐར་མགོ་བོ་དང་ཁར་སྨད་དེ་མིག་ཆུ་
གཏོར་བཞིན་དྲང་གཏམ་མི་བཤད་ཀ་མེད་བྱུང་།
“ངས་སློབ་ཕྲུག་གཅིག་ཀྱང་རྙེད་མ་སོང་།” མོས་རང་གནོང་ངོས་ལེན་གྱི་ཚུལ་
དུ “ཡིན་ནའང་ངས་ཁྱོད་ཀྱི་སློབ་ཚན་མཚམས་འཇོག་ཏུ་འཇུག་མི་བཟོད་པས། སྲང་
ལམ་ཉེར་བཞི་པའི་གྱོན་ཆས་འཁྲུད་ཁང་དེར་སྟོད་ཐུང་ལ་དབུར་ཏི་རྒྱག་པའི་ལས་ཀ་ཞིག་
བཙལ་བ་ཡིན། ངས་ད་དུང་རང་གིས་དམག་དཔོན་ཕིན་ཁོ་ནེ་དང་ཁོ་ལའེ་མའོ་ཏའེ་ན་
གཉིས་བདེན་ཅོག་ཅོག་ཅིག་ཁྱོད་ལ་བརྗོད་ཡོད་སྙམ་བྱུང་། མ་རེད་དམ། ཆའོ། དེ་རིང་
ཕྱི་དྲོ་གྱོན་ཆས་འཁྲུད་ཁང་ནང་གི་བུ་མོ་ཞིག་གིས་དབུར་ཏི་ཚ་མོ་སྤྱད་ནས་ངའི་ལག་པ་
བསྲེགས་རྗེས། ཕྱིར་ལོག་པའི་ལམ་ཧྲིལ་པོར་ཞོ་སྐོལ་བའི་གཏམ་རྒྱུད་དེ་བསྒྲིགས་པ་ཡིན།
ཆའོ། ཁྱོད་ངའི་སྟེང་ལ་འཚིག་པ་ཟ་མི་སྲིད་དམ། གལ་སྲིད་ང་ལས་ཀར་ཕྱིན་མེད་ཚེ།
ཁྱོད་ཀྱིས་ཀྱང་སྐྱ་རིས་དེ་དག་ཕི་ཨའོ་ལི་ཡ་ནས་ཡོང་བའི་སྐྱེས་པ་དེར་བཙོང་ཐུབ་མེད་
ཀྱང་སྲིད" ཟེར།
“ཁོ་ཕི་ཨའོ་ལི་ཡ་ནས་ཡོང་བ་མ་རེད།” ཆའོ་ཡིས་དལ་ལྷོད་ལྷོད་སྒོས་དེ་ལྟར་བཤད།
“ཁོ་གང་ནས་ཡོང་ནའང་གཅིག་པ་ཡིན། ཆའོ། ཁྱོད་དངོས་གནས་ངར་བ་རེད། ང་
ལ་འོ་བྱོས་ཤིག ཆའོ། ཁྱོད་ཀྱིས་ངས་ཁོ་ལའེ་མོན་ཏིའེ་ན་ལ་རོལ་མོའི་སློབ་ཚན་ཁྲིད་ཀྱིན་
མེད་པའི་ཆར་ཇི་ལྟར་དོགས་པ་སྐྱེས་སོང་།”
“དོ་ནུབ་བར་དུ་ང་ལ་དོགས་པ་སྐྱེས་མ་བྱུང་།” ཆའོ་ཡིས་དེར་མཐུད་ནས “སྤྱིར་
ན་དོ་ནུབ་ཀྱང་སྐྱེ་མི་སྲིད་མོད། དེ་རིང་ཕྱི་དྲོ་ངས་སྟེང་ཁང་གི་བུ་མོ་ཞིག་གི་ལག་པ་དབུར་
ཏིས་བསྲེགས་སོང་ཟེར་བས། ཆེད་དུ་འཕྲུལ་ཆས་བར་གྱི་སྣུམ་དང་སེང་རས་ཀྱི་ལྷག་རོ་
བཙལ་བ་ཡིན། འདས་པའི་གཟའ་འཁོར་གཉིས་ཀྱི་རིང་ལ། ངས་གོས་འཁྲུད་ཁང་དེའི་
ཐབ་ཁང་དུ་མེ་འབུད་བཞིན་ཡོད” ཅེས་ཟེར།
“དེས་ན་ཁྱོད་ཀྱིས”
“ངའི་ཉོ་བདག་ཕི་ཨའོ་ལི་ཡ་ནས་ཡོང་བ་དེ་དང་།” ཆའོ་ཡིས་གསལ་བཤད་
ཀྱི་ཚུལ་དུ “དམག་དཔོན་ཕིན་ཁོ་ནེ་ཚང་མ་སྒྱུ་རྩལ་གཅིག་གི་ཐོན་དངོས་ཡིན་མོད།
ཡིན་ནའང་ཁྱོད་ཀྱིས་དེ་ལ་རི་མོའམ་རོལ་མོ་གང་ཡང་འབོད་མི་སྲིད་པ་ཙམ་རེད” ཅེས་
བརྗོད་འོངས།
དེར་ཁོ་གཉིས་ཀ་གད་མོ་ཤོར་པར། ཆའོ་ཡིས་ངག་སྒོ་ཡོངས་སུ་ཕྱེ་ནས “དེ་ཡང་ཁྱོད་
ཉིད་རང་གི་སྒྱུ་རྩལ་ལ་དགའ་བའི་སྐབས་སུ། སེམས་ནང་དེའི་ཆེད་དུ་ཅི་ཡང་སྦྱིན་པར་
མ་ནུས་སྙམ་པ་ནི”
འོན་ཀྱང་ཏིའེ་ལི་ཡིས་ཁོའི་མཆུ་འདབ་ལག་པས་བཀབ་ནས “མ་བཤད་ཅིག
མོས་ཁྱོད་དགའ་བའི་ཚེ་ན་ཞེས་པ་ཁོ་ན་ལབ་ཆོག” ཅེས་སྨྲས་སོང་།

ཉེན་རྟོག་པ་དང་ཆེ་བརྗོད་སྙན་ངག

སུའོ་པི་ནི་མའེ་ཏི་ཧྲེང་ཐང་ཆེན་གྱི་རང་གིས་བདག་འཛིན་བྱས་སྣང་བའི་རྐུབ་
སྟེགས་རིང་བོ་དེའི་སྟེང་དུ་ཕར་འཁོར་ཚུར་འཁོར་བྱེད་ཀྱིན་འདུག དེ་ཡང་བྱ་ལོང་གི་ཁྱུ་
ཚོགས་ཀྱིས་མཚན་དུས་ཀྱི་མཁའ་ཀློང་དུ་གྲག་སྐད་འབྱིན་སྐབས་སམ། མཚོ་གཟིག་གི་
ཀོ་བའི་ལྭ་རིང་གོན་རྒྱུ་མེད་པའི་སྐྱེས་མ་ཡིས་རང་གི་ཁྱོ་གར་མཆུ་འདབ་སྦྱོར་དུས་དང་།
སུའོ་པི་ཉིད་སྲང་དཀྱིལ་སྤྱི་གླིང་གི་རྐུབ་སྟེགས་རིང་བོའི་སྟེང་ཕར་འཁོར་ཚུར་འཁོར་བྱེད་
བཞིན་པའི་ཚེ་ན། ཁྱོད་ཀྱིས་དགུན་རྒྱ་སྟག་འདྲ་བོ་ལྡིང་ནས་ཡོང་བཞིན་པ་རྟོགས་ངེས་སོ། །
ལོ་མ་སྐམ་པོ་ཞིག་རླུང་གིས་འཁུར་ཡོང་ནས་སུའོ་པི་ཡི་པུས་མོའི་མཚམས་སུ་
ལྷུང་། དེ་ནི་ཅེ་ཁོ-ཧྥོ་ལུའོ་སི་ཐེ་ཡི་མིང་བྱང་སྟེ། ཅེ་ཁོ་ལ་མཚོན་ན་མའེ་ཏི་ཧྲེང་ཐང་ཆེན་
གྱི་གཞིས་སྡོད་མཁན་སྔ་མ་ཚོར་ཐུགས་འཛེམ་ཞེ་དྲག་བྱེད་ངེས། ལོ་རེར་འདི་གར་མ་
སླེབས་པའི་སྔོན་དུ་བརྡ་ལན་ཞིག་སྟེར་ཁོ་ཐག་ཡིན། ཁོས་སྲང་ལམ་གྱི་བཞི་མདོ་རུ་མིང་
བྱང་དེ “ཕྱིར་མངོན་སྤྱི་ཤག” གི་སྒོ་སྲུང་གཏེ་བོ “བྱང་རླུང” ལ་སྤྲད་དེ། གཞིས་སྡོད་
མཁན་ཚོར་སྟ་གོན་བགྱི་བའི་གོ་སྐབས་བསྩལ་འགྲོ།
སུའོ་པི་ཡིས་གྲང་ལྷགས་འགོག་སླད་ཁོ་དངོས་སུ་ཕྱིན་ནས་མི་ཧྲེང་ནོར་དོན་ཨུ་ཡོན་
ལྷན་ཁང་ཞིག་རྩ་འཛུགས་བྱེད་པའི་དུས་དེ་སླེབས་ཟིན་པ་གསལ་བོར་ཤེས། དེར་བརྟེན།
ཁོ་ནི་རྐུབ་སྟེགས་རིང་བོའི་སྟེང་ཕར་འཁོར་ཚུར་འཁོར་བྱས་ནས་གཉིད་ཀྱི་ཞིང་ཁམས་སུ་
འགྲིམས་མ་ཐུབ་པར་ལུས་ཡོད།
སུའོ་པི་ཡི་དགུན་སྡོད་འཆར་གཞི་ཐལ་ཆེ་རྒྱུ་མེད་དེ། ཁོ་ལ་མཚོན་ན་ས་དབུས་རྒྱ་
མཚོ་རུ་འཁྱམ་སྐྱོད་དུ་བགྲོད་རྩིས་མེད་ལ། ལྷོ་ཕྱོགས་ཀྱི་དྲོ་སྐྱིད་ལྡན་པའི་ཉི་མར་ལོངས་
སྤྱོད་འདོད་ཀྱང་མེད། ཝེ་སུའོ་ཝེ་ཡི་མཚོ་ཁུགསསུ་རླབས་ཤུར་སྟེང་རྩེ་བའི་འཆར་གཞི་ནི་དེ་བས་དབེན།
ཁོའི་རེ་འདོད་རྣལ་མ་ནི་གླིང་ཕྲན”དུ་ཕྱིན་ནས་ཟླ་གསུམ་ལ་སྡོད་རྒྱུ་
རང་ཡིན། དེ་ལྟར་ན་ཟླ་བ་གསུམ་ནང་བཟའ་རྒྱུ་དང་སྡོད་གནས་ཐད་སེམས་ཁྲལ་མེད་
ཅིང་། པོ་རུའེ་ཨ་སི་དང་ཉེན་རྟོག་པ་ཡི་ཐེ་གཏོགས་ལ་གཡོལ་ནུས་པར་མ་ཟད། བློས་
ཐུབ་གྲོགས་པོ་ཚོ་དང་མཉམ་པོར་ཡང་སྡོད་ཐུབ་པས། ཁོའི་སེམས་སུ་མི་ཚེ་ཡི་སྤྲོ་སྐྱིད་ནི་
དེ་གར་ཡོད་པར་འདོད།
ལོ་མང་པོའི་ནང་དུ། མགྲོན་བརྩི་ཆེ་བའི་པུའུ་ལའེ་ཁོ་ཝེར་གླིང་ཕྲན་སྟེང་གི་བཙོན་
ཁང་ནི་ཁོའི་དགུན་ས་ཡིན། དེ་ནི་ལས་བསོད་རང་ལས་ཆེ་བའི་ཉིའུ་ཡུའེ་ཡི་མི་རྣམས་
ཀྱིས་དགུན་དུས་སུ་འཛིན་བྱང་ཉོས་ནས་ཙུང་ལུའི་ཐན་དང་ལི་ཝའེ་ཨའེ་ལརའགྲོ་བ་
དང་ཀུན་ནས་མཚུངས་པས། སུའོ་པི་ཡིས་ཀྱང་ལོ་རེར་དགུན་རྔོན་ཐེངས་རེ་བྱེད་པའི་
ཆ་ལ་དགོས་ངེས་ཀྱི་བཀོད་སྒྲིག་རྒྱག་པར་བྱེད། ད་ལྟ་དུས་སྐབས་དེ་སླེབས་ནས་ཡོད་
དེ། མདང་དགོང་ཁོ་གནའ་བོའི་ཐང་ཆེན་གྱི་གྱེན་འཕྱུར་ཆུ་མིག་གི་ཉེ་ལོགས་དེའི་རྐུབ་
སྟེགས་རིང་བོའི་སྟེང་དུ་ཉལ་ནས་བསྡད་པར། གཟའ་ཉི་མའི་ཉིན་གྱི་ཚགས་པར་མཐུག་
པོ་གསུམ་རང་གི་སྟོད་ལྭའི་ནང་རྫོང་བ་དང་། རྐང་བའི་སྲེ་ལོང་དང་པུས་མོའི་ངོས་སུ་
འགེབས་པ་བཅས་བྱས་ཀྱང་གྲང་ལྷགས་ཀྱི་ངར་ཁ་ནི་འགོག་མ་ནུས། དེར་བརྟེན་སུའོ་པི་
ཡི་ཀླད་པའི་ནང་མྱུར་ཞིང་གསལ་བའི་སྒོ་ནས་གླིང་ཕྲན་གྱི་གྲིབ་གཟུགས་འཕོས་པར་གྱུར།
ཁོས་ནི་བྱམས་དང་སྙིང་རྗེའི་ལས་ཀ་ཡི་མིང་ཐོག་ནས་ས་གནས་ཀྱི་དབུལ་པོ་ཚོར་སྦྱིན་པ་
གཏོང་བའི་ཚུལ་དེ་མིག་ལ་མི་རན། སུའོ་པི་ཡི་མིག་ལམ་དུ། ཁྲིམས་ལུགས་ནི་གང་ལྟར་
དབུལ་སྐྱོར་ལ་བལྟས་ན་བྱམས་སྐྱོང་ཅན་ཡིན་ཏེ། ཁོར་ཆ་བཞག་ན་བགྲོད་སའི་གནས་ནི་
མང་དུ་བདོག དེ་ལ་གྲོང་ཁྱེར་སྲིད་གཞུང་གིས་བསྒྲུབས་པ་དང་། དབུལ་སྐྱོར་ལས་ཁུངས་
ཀྱིས་བསྒྲུབས་པ་སོགས་ཡོད། གནས་དེ་དག་ཏུ་ཁོ་ལ་བཟའ་རྒྱུ་དང་སྡོད་གནས་ཐད་འདང་
རྒྱག་མེད། འོན་ཀྱང་སུའོ་པི་ལྟ་བུའི་རྣམ་ཤེས་དྲེགས་པོ་ཅན་གྱི་མི་ལ་མཚོན་ན། སྦྱིན་
པ་གཏོང་ས་ཡེ་ནས་མི་འགྲོ། བྱམས་སྙིང་རྗེ་ལས་ཁུངས་ལས་ཕན་འབྲས་ཏོག་ཙམ་ཐོབ་
ཐེངས་རེ་རེར་སྒོར་མོ་མི་དགོས་ཀྱང་། དེ་ནི་བསམ་བློའི་སྟེང་གི་བརྙས་བཅོས་མྱོང་བ་ལས་
དྲིན་གཟོ་དགོས་པ་ཡིན། དངོས་གནས་དོན་དག་གང་དང་ཅི་ལའང་དགེ་བ་ཡོད་པར་
སྐྱོན་ཡང་ཚང‘ངེས་ཏེ། ཁྱོད་བྱམས་སྙིང་རྗེའི་ལས་ཁུངས་ཀྱི་མལ་ཁྲིའི་སྟེང་ཉལ་བར།
ཐོག་མར་གཞན་གྱིས་ཁྲིད་སོང་ནས་ལུས་པོ་བཀྲུ་དགོས་ལ། མཐུད་ནས་སོབ་གོར་ལེབ་མོ་
གཅིག་བཟའ་རྒྱུ་ཡོད། དེ་ལ་ཁྱོད་ཀྱིས་ད་དུང་ལྷག་ལུས་མེད་པར་རང་ངོས་ཀྱི་ལོ་རྒྱུས་ཞིབ་
བུར་ཞུ་དགོས། དེ་བས་ཁྲིམས་ལུགས་ཀྱི་མགྲོན་པོ་བྱེད་པ་ནི་ལྟོས་བཅས་ཀྱིས་བཟང་བར་མངོན།
ཁྲིམས་ནི་ཕྱོགས་བྲལ་དྲང་ཐིག་ཡིན་ཐོག་སྒྲིག་སྲོལ་ལྟར་ལས་ཀ་སྒྲུབ་པར་བྱེད་པ་
ལས། མི་སྒེར་གྱི་དོན་དག་ལ་ཐེ་གཏོགས་ཆེར་མི་བྱེད།
ད་ནི་གླིང་ཕྲན་སྟེང་བགྲོད་པའི་སེམས་ཐག་བཅད་ཟིན་པ་ལ། སུའོ་པི་ཡིས་མྱུར་དུ་
རང་གི་འཆར་གཞི་དོན་སྨིན་ཡོང་བར་སྟ་གོན་བྱས། ལས་ཚེགས་སྟུང་བའི་ཐབས་ཇུས་
མང་དུ་བདོག་པར། ཆེས་བདེ་བའི་ལས་སྟངས་ནི་སྤྲོས་ཤོམ་ཆེ་བའི་གསོལ་ཁང་དེའི་ནང་
དུ་རྒྱགས་ཐག་ཆོད་པ་ཞིག་འཐུངས་རྗེས། རང་གི་ལུས་སྟེང་དུ་སྐར་གང་ཡང་མེད་པ་
གསལ་བསྒྲགས་བྱེད་པའོ། །དེ་ལྟ་བས་ན་ཁུ་སིམ་དང་བདེ་ལྷོད་ངང་རང་ཉིད་ཉེན་རྟོག་
པའི་ལག་ནང་བཞག་ཆོག་སྟེ། འཕྲོས་ཀྱི་ལས་ཀ་དག་ནི་སྔ་མོ་ནས་ངོ་ཤེས་པའི་ལས་སྐུལ་
པ་དེས་བསྒྲུབས་འགྲོ་བ་རང་ཡིན།
དེར་སུའོ་པི་རྐུབ་སྟེགས་རིང་བོ་དང་བྲལ་ཏེ་ཐང་ཆེན་འཕྲེད་དུ་བཅད་ཐོག པའེ་
ལའོ་ཧུའེ་ལམ་དང་གཞུང་ལམ་ལྔ་སྦྲེལ་སའི་བདེ་སྙོམས་ཀྱི་ལ་ཆའི་གཞུང་ལམ་གྱི་བར་
དེར་སླེབས་འཕྲལ། པའེ་ལའོ་ཧུའེ་ལམ་གྱི་ཕྱོགས་སུ་གོམ་ཁ་བསྒྱུར་ལ། གློག་འོད་ཁྲ་ཆིལ་
དགུ་ཆིལ་མངོན་པའི་གསོལ་ཁང་དེའི་མདུན་དུ་འགྲོ་མཚམས་བཞག མཚན་མོ་རེ་རེར།
གནས་འདི་རུ་རྒུན་འབྲུམ་དང་དར་སི། ལས་སྣོན་མ་བྱས་པའི་ཐོན་རྫས་ལེགས་ཤོས་མང་
པོ་བཙོང་རྒྱུ་འདུག
སུའོ་པི་ནི་རང་གི་ཕྱི་གླིང་གི་གོས་ལས་རྔུལ་ལེན་གྱི་ཆེས་འོག་མར་སྣང་བའི་སྒྲོག་གུ་
ཡི་སྟོད་ཀྱི་ཆ་དག་ལ་ཡིད་ཆེས་ཀྱིས་བརྟས་ནས་ཡོད། ཁོས་ཁ་སྤུ་གཙང་མར་བཞར་འདུག་
ཅིང་། སྟོད་གོས་ཀྱང་མི་ཆོག་རྒྱུ་མེད་པར་མ་ཟད། བརྒྱབ་ཟིན་པའི་གཙང་དག་གི་གོང་
དཀྲིས་གྲོལ་བདེ་ཅན་དེ་ནི་དྲིན་གཟོའི་དུས་ཆེན་གྱི་ཉིན་མོར་ཆོས་ཚོགས་ནང་གི་སྐྱེས་
མ་ཞིག་གིས་ཁོ་ལ་བྱིན་པ་ཡིན། དེ་བས་ཁོ་ནི་གསོལ་ཅོག་གི་འགྲམ་དུ་སླེབས་རག་བར་
གཞན་གྱིས་དོགས་འཛིན་མ་ཐུབ་ཚེ། རང་སེམས་ཀྱི་འཆར་གཞི་བདེ་བླག་ངང་བསྟར་
བར་གནད་དོན་ཅི་ཡང་མེད། རྒྱུ་མཚན་ནི་ཁོའི་གསོལ་ཅོག་གི་ཡན་ལ་བུད་པའི་ཁོག་
སྟོད་ལ་ཞབས་ཞུ་པ་སུ་ཡིན་ཡང་ཡིད་གཉིས་དཔྱང་ཐག་འཛིན་མི་ངེས་པས་སོ། །ངང་བའི་
ཤ་བསྲེགས་མ་གཅིག་གིས་ཕལ་ཆེར་འདང་ངེས། སུའོ་པི་ཡིས་མུ་མཐུད་དུ་འདང་བརྒྱབ་
པར། དེའི་སྟེང་ལ་ཞ་པོ་ལིའི་ཆང་དམ་བེ་གང་དང་། ཁན་མན་པེ་ཡི་སྤྲི་གོར'གཅིག ཚིག་
ཇ་གར་པོ་ཕོར་ཆུང་རེ་དང་། ཞུའེ་ཅ་རྟགས་ཅན་གྱི་དུ་བ་སྣ་རེས་ཆོག་པར་སེམས། དེ་ལས་
ཀྱང་ཕྱི་མ་ནི་དུ་རྐང་རེར་སྒོར་གཅིག་རེ་ཅན་དེས་རུང་བར་འདོད་བྱུང་། འདི་ལྟར་མངོན་
དུ་གྱུར་ཚེ་སྒོར་གྲངས་ནི་རྩིས་སྤྲད་སར་རང་ལ་རྡུང་རྡེག་མི་ཕོག་པའི་ཚོད་དུ་གདའ་བས།
འཚལ་མ་འདི་ཡིས་རང་ཉིད་དགུན་གྱི་སྡོད་གནས་སུ་འགྲོ་བར་ཆགས་ས་ཞེན་ཡུལ་མེད་
པར་གཏོང་བའི་མཚུངས་སུ། འདོད་བློ་ཅི་དང་གང་འདུག་ཚིམས་པར་འགྱུར་ངེས་པ་ཡིན།
ཡིན་ནའང་སུའོ་པི་གསོལ་ཁང་གི་སྒོ་ནང་དུ་སླེབས་མ་ཐག མགྲོན་བསུ་མཁན་གཙོ་
བོའི་མིག་འོད་ཁོའི་དོར་མ་རྙིང་བ་དང་ལྷམ་རལ་བོའི་སྟེང་ཕོག་སོང་བས། ཤེད་ཤུགས་
འཛོམས་ཤིང་བྱང་ཆ་དོད་པའི་ལག་པ་ཡིས་ཁོའི་ལུས་པོ་ཕྱིར་བསྐོར་པ་དང་མཉམ་དུ།
མྱུར་ཞིང་གྲག་འགུལ་མེད་པའི་སྒོ་ནས་ཁོ་ནི་མི་བགྲོད་ལམ་དུ་དེད་པར་མངོན། ཚུལ་དེས་
ཅུང་མིན་ན་གཅེས་སྲོག་ཡལ་ཐག་ཆོད་ཡིན་པའི་ངང་བ་དེའི་ལས་དབང་ཡང་ཕྱོགས་
གཞན་དུ་བསྒྱུར་ཐུབ་པ་བྱུང་ངོ་། །
སུའོ་པི་ནི་པའེ་ལའོ་ཧུའེ་ལམ་དང་གྱེས་དགོས་བྱུང་། ཕར་བལྟས་ན་ཁོ་ཟས་སྟོན་རོལ་
རྗེས་རྨི་ལམ་དུའང་ཡང་ཡང་འཁོར་ངེས་ཀྱི་གླིང་ཕྲན་དེར་འགྲོ་འདོད་ཀྱི་དོན་དེ་འགྲུབ་མ་
ཐུབ། དེ་ཡང་དོན་དག་ལེགས་འགྲུབ་ཡོང་བར། ཐབས་ལམ་གཞན་སྤྱད་རྒྱུ་ནི་སྨོས་མ་དགོས།
དེར་གཞུང་ལམ་དྲུག་སྦྲེལ་སའི་དཀྱོགས་མཚམས་སུ་ཚོང་ཁང་ཞིག་འདུག་པས།
གློག་འོད་གསལ་ཞིང་བཀོད་སྒྲིག་ཡག་ལ། ཤེལ་སྒོ་ཆེན་པོ་སྤྲད་སྣང་བའི་སྒེའུ་ཁུང་ནི་
མིག་ལ་མཛེས། ཁོས་ཆུ་རྡོ་ཞིག་འཐུས་རྗེས་བསམ་གཟས་ནས་ཤེལ་སྒོར་གཏད་ནས་བརྒྱབ།
མི་སྐོར་ཞིག་ཁང་བའི་གྲུ་ཟུར་བརྒྱུད་ནས་བརྒྱུགས་ཡོང་ཞིང་། སྣེ་ཁྲིད་མཁན་ནི་ཉེན་རྟོག་
པ་ཞིག་རེད། སུའོ་པི་ནི་ལངས་ནས་འགུལ་ཙམ་ཡང་མ་བྱས་ཏེ། ལག་པ་གཉིས་ཀ་ཁུག་
མའི་ནང་དུ་བཅུག་ཅིང་། ཟངས་ཀྱི་སྒྲོག་གུ་ལ་ལྟ་ཞོར་བགད་ནས་བསྡད།
“དོན་དག་བཟོ་མཁན་གྱི་གཏེ་བོ་དེ་གང་ལ་བུད་ཐལ།” ཉེན་རྟོག་པ་ནི་ཞེ་སྤོ་གཏིང་
ནས་ལང་ཞོར་དྲིས་འོངས།
“ཁྱོད་ཀྱིས་ང་ནི་དོན་དག་དེར་འབྲེལ་བ་ཅུང་ཟད་ཡོད་པ་མི་ཤེས་སམ།” སུའོ་པི་
ཡིས་དེ་ལྟར་བརྗོད་དུས། བཤད་ཚུལ་ལ་ཁྲེལ་དགོད་ཀྱི་ཆ་དེ་ཅུང་ཟད་འདྲེས་ཀྱང་བརྩེ་
འདང་ནི་མངོན་པར་གསལ། དེ་ནི་རང་གི་ལས་དབང་བཟང་པོར་བསྒུགས་འདུག་པ་དང་
ཡང་དག་མཚུངས།
ཡིན་ནའང་ཉེན་རྟོག་པ་ཡི་ཀླད་པའི་ནང་དུ་སུའོ་པི་ནི་ཟུར་དཔང་དུའང་རྩིས་སུ་
མེད། སྤྱིར་བཏང་ཤེལ་སྒོ་གཅོག་པའི་མི་སུ་ཡིན་ཡང་གནས་དེར་བསྡད་ནས་ཁྲིམས་
ལུགས་ལག་བསྟར་མཁན་ཚོར་དེ་འབྲེལ་གྱི་དོན་བརྗོད་པ་མེད་ཅིང་། ཁོ་ཚོ་ནི་ལམ་སང་
ཕྱོགས་གཞན་དུ་བྲོས་འགྲོ་བ་ཡིན། ཉེན་རྟོག་པས་སྲང་ལམ་དུ་མི་ཞིག་རླངས་འཁོར་ལ་
འདུག་འདོད་ཀྱིས་རྒྱུག་བཞིན་པ་མཐོང་འཕྲལ། དབྱུག་པ་ཕྱུང་ནས་ཕ་རོལ་པོ་བདའ་
འདེད་བྱས་སོང་། སུའོ་པི་ཡི་སེམས་ནང་ཁོང་ཁྲོའི་མེ་ལྕེ་མཆེད་བྱུང་བ་ལ། རྡོག་མཐིལ་
ཐང་ངོར་འདྲུད་ཞོར་གནས་དེ་དང་བྲལ། ཁོས་ཐེངས་གཉིས་ལ་སྤེལ་པའི་སྦྱོར་བ་ནི་འདི་
ལྟར་ལེགས་འགྲུབ་མ་བྱུང་།
སྲང་ལམ་གྱི་ཁ་གཏད་དུ་དེ་འདྲ་མཉམ་མི་འཇོག་པའི་ཟ་ཁང་ཞིག་འདུག་སྟེ། དེ་
ནི་ཡི་ག་ཆེ་ཞིང་སྒོར་ཁུག་སྲབ་པའི་མི་ཚོར་ཤིན་ཏུ་འཚམས། གནས་དེའི་སྡེར་མ་དང་ཁ་
དབུགས་ཅུང་རྩིང་བོར་བདོག་ཀྱང་། ཚོད་མ་དང་གསོལ་རས་ཀུན་པོ་ཅུང་གཙང་དག་ཡིན།
སུའོ་པི་ཡིས་རང་གི་ཐོབ་ཐང་མངོན་འགྱུར་གྱི་ལྷམ་ཧྲུལ་དྲུད་ཅིང་རྣམ་པ་ངོ་མ་མཚོན་
ནུས་ཀྱི་དོར་མ་ལྷང་ལ་ཕུད་དེ་ཟ་ཁང་ནང་འཛུལ་བར་མཐོང་ཆུང་བྱེད་མཁན་སུ་ཡང་མི་
འདུག ཁོ་ནི་གསོལ་ཅོག་འགྲམ་དུ་ཙོག་རྗེས། གླང་ཤའི་རྩིབ་རུས་བསྲེགས་མ་སྣ་གཅིག་
དང་། གཡིས་ནང་བཙོས་པའི་མངར་རྡོག་དང་བག་ལེབ་བསྲེགས་མ། ནང་ཚོད་ཅན་
གྱི་བག་ལེབ་བཅས་སྣ་རེ་བླངས། དེ་དག་ཟོས་ཚར་བར། ཁོས་དངུལ་སྡུད་མཁན་ལ་རང་
ཉིད “ཀུན་དགའ་དོན་གྲུབ” དང་ལས་འབྲེལ་མེད་ཅིང་། “ཀུན་དགའ་དོན་གྲུབ" ཀྱིས་
རང་ཉིད་སྐྱེས་པ་ནས་ངོ་མི་ཤེས་ཞེས་སྨྲས།
“རྐང་ལག་མྱུར་བར་མཛོད། སོང་ནས་ཉེན་རྟོག་པ་ཞིག་གདན་འདྲེན་ཞུས་ཤིག
སུའོ་པི་ཡིས་མཐུད་ནས “ཨ་མེས་ངར་ཡུན་རིང་ལ་བསྒུག་ཏུ་མ་འཇུག་ཨང" ཞེས་ལབ།
“ཉེན་རྟོག་པ་ཚོ་དཀའ་ལས་ལ་གཏོད་དོན་མི་འདུག” དངུལ་སྡུད་མཁན་གྱིས་དེ་
ལྟར་བཤད་པར། སྐད་གདངས་འཇམ་པ་ནི་སྣུམ་འདྲེས་སྒོང་སོབ་དང་འདྲ་ནའང་། མིག་
འབྲས་དམར་ཚུལ་ནི་མན་ཧ་ཏུང་གི་ཅི་ཝེ་ཆངlནང་དུ་སྦངས་པའི་སྲེའུ་དང་གཉིས་སུ་
མེད་དེ། ཁོས་གཞི་ནས “ཝེ། ཨ་ཁང” ཞེས་འབོད་པར་བྱེད།
ཞབས་ཞུ་པ་གཉིས་ཀྱིས་ཛ་ཛོར་མེད་པར་སུའོ་པི་དེད་ཡོང་ནས་ཕྱི་རུ་འཕུད་རྒྱག་
ཅིག་བྱས་པར། ཁོའི་རྣ་བ་གཡོན་པ་ནི་མི་བགྲོད་ལམ་དུ་ལྕི་བ་སྦྱོར་སྦྱོར་བྱས་སོང་། ཁོ་
ནི་དལ་བ་དལ་བུར་ཡར་ལངས་བྱུང་ལ། ལང་ཚུལ་དེ་ནི་ཤིང་བཟོ་ཚོའི་ལག་གི་ལྟེབས་
ཁྲུ་དང་དབྱེར་མ་མཆིས། མཐུད་ནས་ཁོས་ལྭ་བའི་སྟེང་གི་ས་རྡུལ་དག་ཕྱིས། ད་ནི་གཞན་
ལ་འཛིན་དུ་གཞུག་རྒྱུ་ཟེར་བ་རྨི་ལམ་སྐྱིད་པོ་ཞིག་ཏུ་གྱུར་ནས་འདུག་ཅིང་། གླིང་ཕྲན
དེའང་རྒྱང་ཐག་རིང་བས་གནམ་གྱི་མཐའ་རུ་ཡོད་སྣང་ཤར། ལས་བཟང་བ་ནི་རྒྱ་སྒོ་
གཉིས་ཀྱི་ཕར་ནང་དུ་བདོག་པའི་སྨན་བཙོང་ས་ཞིག་གི་སྒོ་ལམ་དུ་ཉེན་རྟོག་པ་ཞིག་
ལངས་འདུག ཁོ་ནི་དགོད་ཙམ་བྱས་རྗེས་རྒྱ་ལམ་འགྲམ་ངོགས་བརྒྱུད་ནས་སོང་།
སུའོ་པི་ནི་དེ་ལྟར་སོང་ནས་ལམ་ཁ་ལྔ་པར་སླེབས་པས། ཡང་བསྐྱར་གཞན་གྱིས་
འཛིན་པར་རེ་བའི་ཐད་སྤོབས་པ་བརྙེས། རེབ་འདིའི་གོ་སྐབས་ནི་ཧ་ཅང་བཟང་སྟེ། ཁོ་ལ་
མཚོན་ན་བཅུ་འཛིན་དགུ་ཐོབ་ཀྱི་ཡིད་ཆེས་བདོག་པར་གྱུར། བལྟས་ན་གྱོན་ཆས་སྤྱིར་
བཏང་ཡིན་ཡང་མི་ཚོའི་ཡིད་ཀྱི་དང་བ་དབང་མེད་འདྲེན་ངེས་ཀྱི་གཞོན་ནུ་མ་ཞིག་སྒེའུ་
ཁུང་གི་མདུན་དུ་ལངས་འདུག་ལ། མོས་སྤྲོ་སེམས་མཁར་སྙེག་གི་ཚུལ་དུ་དེ་གར་བཤམས་
པའི་ཁ་སྤུ་བཞར་སྤྱད་དང་སྣག་ཆུའི་སྟེགས་བུ་བཅས་ལ་ལྟ་བཞིན་མཆི། ཚོང་ཁང་དེ་དང་
བར་ཐག་ཅང་མེད་པའི་གནས་ཤིག་ཏུ་སྟོབས་ཀྱི་ན་དར་བའི་ཉེན་རྟོག་པ་ཞིག་ཡོད་དེ།
ཁོའི་གདོང་ལ་གཟབ་ནན་གྱི་ཉམས་མངོན་ཞོར་མེ་གསོད་མཆུ་ཏོར་ཁེན་ནས་འདུག
སུའོ་པི་ཡི་འཆར་གཞི་ནི་ཐ་ཤལ་དང་སུན་གཙེར་བཟོ་བའི་མི་ངན་ཞིག་འཁྲབ་སྟོན་
བྱ་རྒྱུ་རང་ཡིན། ཁོས་ཁ་གཏོད་ས་དེ་ཞི་དུལ་བབ་ཆགས་ཀྱི་མི་ཞིག་ཡིན་པའི་སྟེང་།
གནས་གཏན་སྲུང་བྱེད་མཁན་གྱི་ཉེན་རྟོག་པ་ཞིག་ཀྱང་ཉེ་ལོགས་སུ་སྣང་བར། ཁོའི་
སེམས་ནང་ཕ་རོལ་པོ་དེའི་སྙིང་རྗེ་བའི་ལག་པ་ནི་ཅང་མི་འགོར་བར་རང་གི་ལུས་སྟེང་
དུ་འཇོག་པར་ཡིད་ཆེས་ཀྱིས་ཁེངས་པ་དང་། དེ་འབྲེལ་དུ་རང་ཉིད་གླིང་ཕྲན་དེར་དགུན་
དུས་བསྐྱལ་སའི་བདེ་འཇམ་གྱི་ཁང་བར་ཕྱིན་ཏེ་བཟའ་རྒྱུ་དང་བཏུང་རྒྱུར་སེམས་ཁྲལ་མི་
དགོས་སྙམ།
སུའོ་པི་ཡིས་ཆོས་ཚོགས་ཀྱི་སྐྱེས་མས་བྱིན་པའི་གོང་དཀྲིས་གྲོལ་བདེ་ཅན་དེ་མར་
འཐེན་ནས་དྲང་མོར་བཟོས་རྗེས། ལྭ་བའི་ཕུ་ཐུང་ནང་འཛུལ་བའི་ཚི་ལེན་གྱི་ཕུར་ཁ་ཡང་
ཕྱི་རུ་ཕྱུང་བར་མ་ཟད། ཞྭ་མོ་དེའང་ཕྱི་ཕྱོགས་སུ་དེད་ནས་ཅང་མ་འགོར་བར་ལྷུང་ལོས་
འགྲོ་སྙམ་པ་ཞིག་ཏུ་བཏང་ལ། དེ་ནས་གཞོན་ནུ་མའི་ཉེ་སར་བཏུད་མགོ་བརྩམས། ཁོས་
ངོ་ཚ་འདོར་ཅི་ཐུབ་ཀྱིས་མི་ངན་གྱིས་སྤེལ་པའི་ཡི་ག་འཆུ་ངེས་ཀྱི་སྦྱོར་ངན་རེ་རེ་འཁྲབ་
སྟོན་བྱས། སྐབས་ཤིག་ལ་སུའོ་པི་ཡིས་མིག་ཟུར་གྱིས་གཞོགས་སུ་བལྟས་པར། ཉེན་རྟོག་
པ་དེས་རང་ལ་མཉམ་འཇོག་བྱུང་བ་མཐོང་། གཞོན་ནུ་མ་ཉིད་ཕར་ལ་གོམ་པ་འགའ་ནུར་
རྗེས། ཡང་བློ་གཅིག་སེམས་གཅིག་གིས་ཁ་སྤུ་བཞར་སྤྱད་སོགས་ལ་ལྟ་བར་བྱེད། ཁོ་ནི་
མོའི་རྗེས་འབྲངས་ནས་ཕར་སོང་སྟེ་སྤོབས་པ་ཆེར་བསྐྱེད་ཀྱིས་མོའི་ལུས་སུ་གཏུགས་ལ།
དེ་ནས་ཞྭ་མོ་འཕུད་རྗེས་འདི་ལྟར་སྨྲས།
“ཨ་ཧ། མཛེས་མ་ལགས། ང་དང་འགྲོགས་ནས་ལྷས་རའི་ནང་རྩེ་རུ་སོང་ན་ཆོག་གམ།”
ཉེན་རྟོག་པས་ད་དུང་ཁོ་ལ་ཅེར་ནས་ཡོད། གཞན་གྱིས་ཅུང་ཟད་གཙེས་ཟིན་པའི་
གཞོན་ནུ་མ་དེས་མཛུབ་མོ་ཀེར་ནས་འབོད་ཙམ་བྱས་ཚེ། སུའོ་པི་ནི་རང་བཞིན་གྱིས་བདེ་
ལྡན་གླིང་ཕྲན་དུ་ཕྱིན་པ་དང་འདྲ་བ་ཡིན། ཁོའི་རྟོག་སྣང་ཁྲོད་རང་གིས་ད་ལྟ་ནས་འཛིན་
བཟུང་ཐེབས་པའི་མིར་ཐེམས་ངེས་ཀྱི་ཁང་བ་དེའི་བདེ་བ་དང་དྲོད་ཁོལ་མྱོང་བཞིན་པ་
དང་འདྲ། གཞོན་ནུ་མ་ཁ་ཚུར་འཁོར་ཞིང་ལག་པ་ཡ་གཅིག་བསྲིངས་འོངས་ནས་ཁོའི་ཕུ་
རུང་བཟུང་བྱུང་།
“དེ་འདྲ་ལོས་ཆོག གྲོགས་པོ།” མོས་སྤྲོ་སེམས་ཁོལ་བའི་ངང “ཡིན་ནའང་ཐོག་
མར་ཁྱོད་ཀྱིས་ཡོན་བྱིན་ནས་ང་ལ་ལྦུ་རག་ཅིག་ཉོ་རོགས། དེ་ཡང་ཉེན་རྟོག་པ་འདིས་རང་
ལ་སྔ་མོ་ནས་ཅེར་མེད་པ་ཡིན་ན། ངས་ད་ཅི་ནས་ཁྱོད་དང་ཁ་བརྡ་གློད་ཟིན” ཟེར།
གཞོན་ནུ་མ་དེ་ནི་འཁྲིལ་ཤིང་ཞིག་དང་འདྲ་བར་སུའོ་པི་ཞེས་པའི་སྡོང་བོ་འདིར་
འཁྱུད་བྱུང་། ཁོ་ནི་བློ་ཕམ་བྲལ་ཡང་ཉེན་རྟོག་པའི་འགྲམ་ངོགས་བརྒྱུད་ནས་ཕྱིན། ཕར་
བལྟས་ན་ཁོའི་རང་དབང་ནི་ལས་དབང་ཁྲོད་དུ་གཏན་ལ་ཕབ་ནས་ཡོད།
་དཀྱོགས་ལས་བརྒལ་འཕྲལ། ཁོས་ནི་འགྲོ་རོགས་གཞོན་ནུ་མ་དེ་བསྐྱུར་ནས་
མདུན་ཕྱོགས་སུ་བྲོས། འབྲོ་ཐེངས་གཅིག་གིས་ས་གནས་གཞན་ཞིག་ཏུ་སླེབས། མཚན་
མོའི་དུས་སུ། གློག་འོད་ཆེས་ཡང་ཟོར་ཅན་དང་། སེམས་པ་ཆེས་ལྷོད་གཡེང་ཅན། མནའ་
ཚིག་ཆེས་ཡང་མོ་ཅན། གླུ་གར་ཆེས་མགྱོགས་བུལ་ཅན་བཅས་ཡོད་ཚད་དེ་རུ་ཚོགས་ནས་
ཡོད། ལུས་སུ་དར་བཟོ་ཆེ་བའི་ཚར་སློག་གོན་པའི་ལྕམ་མོ་དག་ནི་གྲང་ངར་འཁོལ་བའི་
མཁའ་དབུགས་ནང་སྤྲོ་བས་ཡོངས་སུ་བརྟས་ཞོར་ཕྱོགས་སུ་སྐྱོད་བཞིན་འདུག སུའོ་པི་ལ་
གློ་བུར་སྐྲག་སྣང་ཞིག་སྐྱེས་འོངས། སེམས་ནང་འཇིགས་སུ་རུང་བའི་བདུད་ཀྱི་ཆོ་འཕྲུལ་
ག་གེ་མོས་རང་ཉིད་ཡོངས་སུ་བརླམས་པར་བརྟེན། ཁོ་ནི་དུས་ནམ་ཡང་འཛིན་བཟུང་
མི་ཐུབ་པར་བཟོས་འདུག་པ་རེད་ཨང་སྙམ། དྲན་ཚུལ་དེ་ཡིས་ཁོ་ལ་ཅུང་འཚབ་སྣང་སྐྱེ་
རུ་བཅུག ཡིན་ནའང་ཁོ་ནི་ཆེ་ཚུགས་མངོན་པའི་ཉེན་རྟོག་པ་ཞིག་གིས་གློག་འོད་ཉིན་
དཀར་ལྟར་གསལ་བའི་ཟློས་གར་ཁང་གི་སྒོ་ལམ་དུ་སྐོར་གཡེང་བྱེད་བཞིན་པ་དང་འཕྲད་
པར། ཁོའི་ཡིད་ལ་ལམ་སང “བདེ་འཇགས་དཀྲུགས་པ” ཡི་དཀྲུགས་ཤིང་དེ་བེད་སྤྱོད་བྱ་
རྒྱུ་འཁོར་འོངས།
སུའོ་པི་ཡིས་མི་བགྲོད་ལམ་དུ་ཁོའི་སྦུབ་ཆ་རལ་བོ་བརྡུངས་འདྲའི་སྐད་ངན་དེ་ཕྱུང་
ནས་ཆང་འདྲེ་ཞུགས་པ་ལྟར་འུར་ཟིང་བསྒྲགས། ཁོ་མཚམས་རེར་གནམ་ལ་ལྡིང་ཞིང་
ལན་རེར་སེང་གེ་གླལ་བའི་རྗེས་སུ་འགྲོ་ཞིང་། བར་བར་དུ་སྡིགས་མོ་སྣ་ཚོགས་ཀྱང་བྱས་
ནས། ཐབས་བརྒྱ་ཇུས་སྟོང་བཀོལ་ཏེ་འུར་ཟིང་བསླངས།
ཉེན་རྟོག་པས་ཉེན་རྟོག་དབྱུག་པ་སྐོར་ཞོར་ལུས་པོ་ཕར་འཁོར་ནས་སུའོ་པི་ལ་རྒྱབ་
གཏད་རྗེས། གྲོང་མི་ཞིག་ལ་འདི་ལྟར་འགྲེལ་བཤད་བྱས་སོང་།
“དབྱི་ལུའུ་སློབ་གྲྭ་ཡི་གསར་བུ་འདིས་རྒྱལ་ཁབ་ལ་རྟེན་འབྲེལ་ཞུ་བཞིན་ཏེ། ཁོ་
ཚོ་དང་ཧ་ཐེ་ཧྥུ་ཏེ་སློབ་གླིང་གཉིས་ཀྱིས་ལྒང་ལི་འགྲན་སྡུར་བྱས་པར། ཕ་རོལ་ལ་སྒོ་ང་ཟ་
རུ་བཅུག་ཟིན། ངོ་མ་འུར་སྒྲ་ཆེ་ཡང་། དོན་གཞན་ལ་གནོད་པ་སྐྱེལ་མི་འདུག ང་ཚོ་ལ་
བཀའ་ཡིག་འབྱོར་ཡོད་པས། ཇི་ལྟར་འུར་རྒྱག་ན་རྒྱག་ཏུ་འཇུག་དགོས།”
སུའོ་པི་ཡིས་ཡི་མི་རང་བའི་སྒོ་ནས་དོན་མེད་ནུས་ཤུགས་བཏོན་ཏེ་འུར་ཟིང་སྒྲོག་
ཚུལ་མཚམས་མི་འཇོག་ཐབས་མེད་བྱུང་། དངོས་གནས་ཁོ་འཛིན་བཟུང་བྱེད་མཁན་གྱི་
ཉེན་རྟོག་པ་ཞིག་མེད་སོང་བ་ཡིན་ནམ། ཁོའི་རྟོག་འཆར་ཁྲོད་དུ། གླིང་ཕྲན་དེ་ནི་རེ་བ
བྱེད་ཆོག་པ་ལས་སླེབ་ཐབས་བྲལ་པའི་བདེ་ལྡན་ཞིང་ཁམས'ཤིག་ཏུ་གྱུར། དེ་བས་ཁོས་
སྲབ་དྲགས་པའི་ཐོག་ལྭ་ལེགས་པོར་བསུམས་ནས་རུས་རྐང་ལ་ཟུག་པའི་ལྷགས་རླུང་
འགོག་ཅི་ཐུབ་བྱས།
ཁོས་ཞུའེ་ཅ་རྟགས་ཅན་གྱི་ཐ་མག་བཙོང་སའི་ཚོང་ཁང་ཞིག་ཏུ་གྱོན་ཆས་གྲལ་དག་
གོན་པའི་མི་ཞིག་གིས་བར་མེད་གཡོ་བའི་མེ་ལྕེའི་རྩེ་རུ་དུ་བར་མེ་བསྒོ་བ་མཐོང་། མི་དེ་
ཚོང་ཁང་ནང་འཛུལ་དུས་རྒྱུ་དར་ལས་བྱས་པའི་ཆར་གདུགས་ནི་སྒོའི་གཞོགས་ཤིག་ཏུ་
བསླངས་ནས་བཞག་སོང་། སུའོ་པི་ཡང་སྒོའི་ནང་འཛུལ་རྗེས་ཆར་གདུགས་བླངས་ཤིང་།
དེ་ནས་དལ་བ་དལ་བུར་ཕྱི་རུ་བུད་པ་ལ། མེ་བསྒོ་མཁན་གྱི་མི་དེས་མྱུར་སྟབས་ཀྱིས་སྒོ་རུ་
བདས་འོངས།
“དེ་ནི་ངའི་ཆར་གདུགས་ཡིན།” ཕ་རོལ་པོས་སྐད་ཤུགས་ཆེན་པོར་ལབ།
“འོ། བདེན་པ་ཡིན་ནམ།” སུའོ་པི་ཡིས་ཁྲེལ་དགོད་དང་བཅས་སྨྲས་པར། སེམས་
སུ་རྐུན་མའི་ཉེས་མིང་གི་ཁ་ལ་དམའ་འབེབས་ཀྱང་བསྣན་ན་འགྲིག་འདུག་སྙམ་པས།
ངག་ལས “བཟང་གི འོ་ན་ཁྱོད་ཀྱིས་ཅི་ཞིག་ལ་ཉེན་རྟོག་པ་མི་འབོད་པ་ཡིན་ནམ། ཁྱོད་
འཆུགས་མེད། དེ་ནི་ངས་ཁྱེར་བ་ཡིན། ཁྱོད་ཀྱི་ཆར་གདུགས་དེ། ཁྱོད་ཀྱིས་ཅི་ལ་ཉེན
རྟོག་པ་མི་འབོད་པ་རེད་དམ། ཕ་གིའི་དཀྱོགས་མཚམས་སུ་ཉེན་རྟོག་པ་གཅིག་ཡོད་པ་
རེད” ཅེས་བཤད།
ཆར་གདུགས་ཀྱི་བདག་པོས་གོམ་འགྲོས་ཇེ་དལ་དུ་བཏང་བར། སུའོ་པི་ཡིས་ཀྱང་
གོམ་ཁ་རིམ་བཞིན་ལྷོད། ཁོ་ལ་རྗེས་དཔག་གི་ཚོར་བ་ཞིག་འདུག་སྟེ། ཁོ་ནི་ཡང་བསྐྱར་
བསམ་ཐོག་ལ་རྟ་བརྒྱུགས་མ་སོང་།
གཉིས་ལ་ལྟ་བཞིན་འདུག་གོ །
ཉེན་རྟོག་པ་དེས་མཚར་ཉམས་དང་བཅས་མི་འདི་
“ལོས་ཡིན།” ཆར་གདུགས་ཀྱི་བདག་པོས་མུ་མཐུད་དུ “ཨུན། རེད་ཡ། ཁྱོད་
ཀྱིས་ཤེས་གསལ་ལྟར་མཚམས་ལན་རེར་གོལ་འཛོལ་འབྱུང་ངེས་ཏེ། ང་་་ གལ་
སྲིད་ཆར་གདུགས་འདི་ནི་ཁྱོད་ཀྱི་ཡིན་ཚེ། ངའི་རེ་བ་ནི་ཁྱོད་དགོངས་པ་མི་འཚོམས་
རོགས་་་ ངས་ནི་དེ་རིང་སྔ་དྲོ་ཟ་ཁང་ཞིག་ཏུ་རྙེད་པ་ཡིན་་་་ཁྱོད་ཀྱིས་རང་གི་
དངོས་པོ་ངོས་ཟིན་པ་ལགས་ན། ངའི་རེ་བ་ནི་ཁྱོད་ཀྱིས་དེ་འདྲ་་་་་”
“ངའི་མིན་པ་ག་ལ་སྲིད།” སུའོ་པི་ལ་ཁོང་ཁྲོའི་མེ་ལྕེ་དྲག་ཏུ་མཆེད་ཞོར་དེ་ལྟར་བརྗོད།
ཆར་གདུགས་ཀྱི་བདག་པོ་སྔོན་མ་ནི་དེ་ལྟར་ཕྱིར་བཀྱེད་སོང་ལ། ཉེན་རྟོག་པའང་
བྲེལ་མྱུར་ངང་བརྒྱུགས་ཕྱིན་ཏེ་གཟབ་གོས་གོན་པའི་གཟུགས་པོ་རིང་ཞིང་སྐྲ་ལོ་སེར་བའི་
སྐྱེས་མ་དེ་སྐྱོར་ནས་གཞུང་ལམ་གྱི་ཕར་ཕྱོགས་སུ་ཕྱིན། དེ་ལྟར་བྱེད་དོན་ནི་སྲང་ལམ་
གཉིས་ཀའི་ཕྱི་ནས་ཡོང་བཞིན་པའི་གློག་འཁོར་གྱིས་མོར་གདོང་གཏུགས་བརྒྱབ་འགྲོ་
བར་དོགས་པའོ། །
སུའོ་པི་ཤར་གྱི་ཕྱོགས་སུ་ཕྱིན། ཁོས་བསྐྱར་གསོ་བྱེད་བཞིན་པའི་གཞུང་ལམ་ངོས་
མི་སྙོམས་པ་གང་འཕྲེད་དུ་བཅད། དེར་ཁོང་ཁྲོའི་མེ་ལྕེ་འབར་ཞོར་ཆར་གདུགས་ནི་དོང་
ཞིག་གི་ནང་དུ་གཡུགས། ཁོས་རྡབ་རྡིབ་ངང་མགོ་ལ་ཟངས་རྨོག་གོན་ཞིང་ལག་ཏུ་ཉེན་
རྟོག་དབྱུག་པ་ཐོགས་པའི་མི་ཕོ་དེ་ཚོར་སྡིགས་མོ་བྱས། རྒྱུ་མཚན་ནི་རང་ཉིད་ཁྲིམས་ཀྱི་
དོལ་ནང་ཡང་ཡང་འཛུལ་བསམས་ཀྱང་། ཁོ་ཚོས་བསམ་གཟས་ནས་རང་ཉིད་ནི་དུས་
དང་རྣམ་པ་ཀུན་ཏུ་ནོར་འཁྲུལ་མི་ལས་པའི་རྒྱལ་པོ་ཞིག་ཏུ་རློམ་པས་རེད།
ཆེས་མཐའ་མར། སུའོ་པི་ནི་ཤར་ཁུལ་དང་སྦྲེལ་བའི་གཞུང་ལམ་ཞིག་ཏུ་སླེབས།
གནས་དེ་གའི་གློག་འོད་གཉོམ་པོར་གྱུར་ཅིང་། འུར་སྒྲ་མཆེད་ཚུལ་ཡང་གོ་ལ་མི་གོ་བའི་
སོ་མཚམས་སུ་གནས། ཁོ་ནི་གཞུང་ལམ་བརྒྱུད་ནས་མའེ་ཏི་ཞུང་ཐང་ཆེན་ཕྱོགས་སུ་སྐྱོད།
དེ་ཡང་ཁོ་ལ་མཚོན་ན་ཁྱིམ་ཞེས་པ་ནི་སྤྱི་གླིང་ནང་གི་རྐུབ་སྟེགས་རིང་བོ་ཞིག་ཡིན་ཡང་།
མཚན་མོའི་དུས་ནང་ཕྱིར་ཡོང་བའི་རང་ནུས་དེ་ཡོད་པ་རེད།
ཡིན་ནའང་། ཐུན་མིན་ལྷིང་འཇགས་སུ་བདོག་པའི་གནས་ཤིག་ཏུ། སུའོ་པི་ཡི་གོམ་
མཚམས་འཇོག་དགོས་བྱུང་། གནས་དེར་ལོ་རྒྱུས་རིང་ངེས་ཀྱི་ཆོས་ཁང་ཞིག་འདུག་སྟེ།
བཟོ་སྐྲུན་ལ་གནའ་ཉམས་དོད་ཐོག ཚུལ་ལྡན་ཞིག་མིན་པ་ལྟར་སྣང་ཞིང་། རི་ལྡེབས་ལས་
བྱས་པའི་ཁང་བ་དེའི་རིགས་སུ་གཏོགས། གཉོམ་དུང་བའི་གློག་འོད་ནི་མདོག་རྒྱ་སྨུག་
ཡིན་པའི་ཤེལ་སྒོ་རི་མོ་ཅན་སྤྲད་པའི་སྒེའུ་ཁུང་ལས་འཕྲོ་བར་བྱེད་དེ། ཧྥེང་ཆིན་རོལ་མོ་
དཀྲོལ་མཁན་གྱིས་གཟའ་ཉི་མའི་ཆེ་བརྗོད་སྙན་ངག་བྱང་ཆུབ་སླད། མཐེབ་གཞོང་ངོས་སུ་
ཕར་གནོན་ཚུར་གནོན་ཡང་ཡང་བྱེད། ཡིད་སེམས་སྐྱོམ་འགྱུར་གྱི་གླུ་དབྱངས་ནི་སུའོ་པི
ཡི་སྒྲ་འཛིན་དུ་མཆེད་དེ། ཁོ་ནི་ཡོངས་སུ་བཀུག་ནས་དུང་འཁྱིལ་དབྱིབས་ཅན་གྱི་ལྕགས་
ཀྱི་སྒྲོམ་སྐྱོར་སྟེང་སྦྱར་བར་བྱས།
རབ་མཛེས་ཟླ་ཤེལ་གསར་བ་ནི་ནམ་མཁའི་དཀྱིལ་དབུས་སུ་སྣང་བར། ལྷོད་ཅིང་
འཇམ་ལ་འོད་ཀྱིས་སྒེག བར་དེར་རླངས་འཁོར་དང་རྐང་ཐང་ལ་འགྲོ་མཁན་ཤིན་ཏུ་ཉུང་
སྟེ། བྱ་འདབ་འོག་གི་ཁང་བྱིའུ་ཡིས་ཀྱང་གཉིད་གུང་ནས་སྐད་སྒྲ་ལན་འགའ་བསྒྲགས་
བྱུང་། ཚུལ་དེ་ཡིས་སེ་གོལ་གཏོགས་པའི་ཡུན་ནང་མི་ཚོར་གཞི་རིམ་གྲོང་ཚོའི་ཆོས་ཁང་
གི་འགྲམ་དུ་བདོག་པའི་དུར་ས་དྲན་དུ་འཇུག་ངེས། ཧྥེང་ཆིན་རོལ་མོ་མཁན་གྱིས་ཆེ་
བརྗོད་སྙན་ངག་དཀྲོལ་པ་ཡིས། ལྕགས་ཀྱི་སྒྲོམ་སྐྱོར་འགྲམ་གྱི་སུའོ་པི་ནི་རི་མོའི་གཟུགས་
སུ་བཀོད། རྒྱུ་མཚན་ནི་ཁོའི་འཚོ་བའི་ནང་ཨ་མ་ཡི་བརྩེ་སེམས་དང་རྒྱ་སེའི་མེ་ཏོག
དཔའ་སེམས། གྲོགས་པོ། ད་དུང་དཀར་གཙང་དྲི་མེད་ཀྱི་བསམ་བློ་དང་གྱོན་ཆས་བཅས་
ཡོད་སྐབས། ཆེ་བརྗོད་སྙན་ངག་ནི་ཁོ་ལ་མཚོན་ན་ཆེས་འདྲིས་ལོབས་སུ་ཕྱིན་འདུག་གོ །
སུའོ་པི་ཡི་སྐབས་འདིའི་ཚོར་རྣོན་གྱི་སེམས་ཁམས་དང་ཆོས་ཁང་རྙིང་བའི་ཤན་
ཤུགས་ཐེབས་འགྱུར་གྱི་ཚུལ་ནི་ཆུ་ལ་ཆུ་བཞག་ཏུ་འདྲེས་པར། ཁོའི་རྣམ་ཤེས་ཀྱི་ཟབ་སར་
ལམ་སང་ཁྱད་མཚར་གྱི་འགྱུར་བ་བྱུང་། ཁོ་ནི་གློ་རྡེག་ལ་རང་ཉིད་མིའི་མན་ཆད་དུ་ལྷུང་
བའི་འདམ་རྫབ་དེར་སུན་ཚོར་སྐྱེས། དེ་ལ་ངན་རུལ་གྱི་དུས་སྐབས་དང་། ཆེས་དམའ་
ཞིང་ཕལ་བའི་རེ་འདོད། བློ་ཕམ་ཞིང་ཡིད་སྐྱོ་བ། རྒུད་ལམ་སྙེག་པ། ཐོག་མའི་ཀུན་སློང་མི་
ལེགས་པ་སྟེ། འདི་དག་ཡོད་ཚད་ནི་ད་ལྟ་ཁོའི་འཚོ་བའི་ནང་དོན་གཙོ་བོར་གྱུར་ནས་ཡོད།
སྐད་ཅིག་མ་དེའི་ནང་། ཚོར་སྣང་གསར་བ་ཞིག་གིས་ཁོ་སྐྱོམ་སྒུལ་བྱེད་མགོ་བརྩམས།
དེ་ལ་མྱུར་ཞིང་དྲག་པའི་སྒུལ་གསིག་དེས་རང་གིས་ལམ་སང་ཀྱག་ཀྱོག་གི་ལས་དབང་
ལ་འབད་འཐབ་བྱེད་དགོས་ཚུལ་བསྐུལ་འོངས། ཁོས་རང་ཉིད་འདམ་རྫབ་དེ་ལས་དབྱུང་
དགོས་འདོད་ལ། བསྐྱར་དུ་ཀུན་པོར་ངོམས་སུ་ཆོག་པའི་མི་ཞིག་ཏུ་འགྱུར་དགོས་པར་
མ་ཟད། ཁོས་ནི་རང་ཉིད་ཁ་ལོ་སྒྱུར་བའི་ནག་འདྲེ་དེ་ངེས་པར་དྲག་འདུལ་བྱེད་དགོས་
སྙམ། དུས་ཀྱི་ངོས་ནས་བཤད་ན་ད་དུང་འཕྱིས་མེད་ལ། ཁོ་ནི་ལོ་ན་གཞོན་པའི་གྲས་སུ་
བརྩི་རུང་། ཁོས་སེམས་གཏིང་ནས་སྔོན་ཆད་ཀྱི་དཔའ་སྤོབས་དེ་བསྐྱར་བཞེངས་དགོས་
པའི་མཚུངས་སུ། བློ་བརྟན་འགྱུར་མེད་ངང་དོན་དེ་དངོས་ཡོད་དུ་གཏང་དགོས་འདོད།
ཧྥེང་ཆིན་རོལ་མོ་མཁན་གྱི་གཟབ་རྔམ་ཆེ་ཞིང་མཛེས་ཉམས་ཀྱིས་ཁྱོགས་པའི་དབྱངས་
ཀྱི་འགྱུར་ཁུགས་དེས་ཁོའི་སེམས་ནང་གསར་བརྗེ་ཡི་རླབས་རིས་མངོན་པར་བྱས། སང་
ཉིན་ཁོ་ནི་ཟིང་ལོང་དོད་པའི་ཚོང་ལས་ཁུལ་དུ་བྱ་བ་བཙལ་དུ་འགྲོ་དགོས། ཀོ་བའི་ཚོང་
ཟོང་ནང་འདྲེན་བྱེད་མཁན་ཚོང་པ་ཞིག་གིས་ཁོ་ལ་ཤིང་རྟ་འདེད་དགོས་ཚུལ་བརྗོད་
མྱོང་བ་ཡིན། ཁོ་སང་ཉིན་སོང་སྟེ་ཚོང་པ་བཙལ་ནས་ལས་ཀ་དེ་དོན་སྨིན་ཡོང་བ་བྱེད་
དགོས། བྱས་ནས་མ་འོངས་པའི་དུས་ནང་མི་སྣ་གྲགས་ཅན་ཞིག་ཏུ་འགྱུར་དགོས། ཁོས་
ད་དུང་ སུའོ་པི་ཡི་ཚོར་སྣང་དུ་ལག་པ་ཞིག་གིས་ཁོའི་དཔུང་བ་མནན་བྱུང་། ཁོས་
གློ་བུར་མགོ་བོ་གཞོགས་སུ་དཀྱོགས་པར།
ཉེན་རྟོག་པ་ཞིག་རེད།
མཐོང་ལམ་དུ་ཡོད་པ་ནི་ངོ་གདོང་རྒྱགས་པའི་
“ཁྱོད་ཀྱི་འདི་རུ་ཅི་ཞིག་བྱེད་ཀྱིན་ཡོད།” ཉེན་རྟོག་པས་དེ་ལྟར་དྲིས་འོངས།
“ཅི་ཡང་བྱེད་ཀྱིན་མེད།” སུའོ་པི་ཡིས་ལན་བཏབ།
“འོ་ན་ང་དང་མཉམ་དུ་ཤོག" ཉེན་རྟོག་པས་དེ་ལྟར་བརྗོད།
ཕྱི་ཉིན་སྔ་དྲོ། ཉེན་རྟོག་ཅུས་ཀྱི་ཁྲིམས་ཁང་གི་ལས་སྐུལ༌པས “པུའུ་ལའེ་ཁོ་ཝེར་
གླིང་ཕྲན་དུ་ཕྱིན་ནས་ཟླ་གསུམ་ལ་འདུག་དགོས” ཞེས་བསྒྲགས་སོང་།

ནོར་ལྷ་དང་བརྩེ་ལྷ།

ལས་འཁྱུར་ངལ་གསོ་བྱས་ཟིན་ཅིང་། ལུའོ་ཧྲེ་ཡིའུ་ལིའེ་ཅ་འདག་ཆལ་གསར་གཏོད་
མཁན་ནམ་དེའི་བདག་དབང་ཡོད་པ་ཅན་ཨན་ཏུང་ནེ-“ལུའོ་ཁོ་ཨའོ་ཨེར་རྒན་པ་ཡིས་
གཞུང་ལམ་ལྔ་པར་བདོག་པའི་རང་གི་ཁང་བའི་དཔེ་ཁང་ནས་ཕྱི་རོལ་ལ་ལྟ་སྐབས། ཁ་
གདངས་ཏེ་བཞིན་རས་སུ་འཛུམ་དཀར་གྱི་མེ་ཏོག་དགོད་པར་བྱེད། ཁོའི་གཡས་མཚེས་
ཀྱི་སྐུ་དྲག་ཡིན་ལ་སྤྲོ་སྐྱིད་ཁང་གི་ཚོགས་མིའང་ཡིན་པའི་ཆའོ•ཧྥན•ཧྲུའུ་ལའེ་ཐེ•ས་ཧྥུ་
ཁོ—ཆུན་སི་ཉིད་ཀྱང་རང་ཁྱིམ་ལས་སྒོར་བུད་དེ། སྒོ་སྔུན་དུ་བསྒུགས་འདུག་པའི་
འཇེབ་འཁོར་ཆུང་བ་ཡི་ཕྱོགས་སུ་ཕྱིན། ཕྱི་མ་དེས་ནམ་རྒྱུན་དང་འདྲ་བར་འདག་ཆལ་
ཁང་རྩེག་སྔུན་གྱི་རིག་རྩལ་བསྐྱར་དར་དུས་ཀྱི་རྣམ་པ་མངོན་པའི་འཇིམ་རྐོས་ལ་ཕྱོགས་
ནས་མཐོང་ཆུང་དང་ཁེངས་ཉམས་ཀྱིས་སྣ་རྩེ་ཅུང་གཉེར་བར་བྱས།
“རྒད་པོ་གྱོང་ཏོ་ཅན། ཁྱོད་ཀྱི་སྒྲོབ་ཉམས་དེ་དུས་ཡུན་ཅི་འདྲ་ཞིག་ལ་བསྐྱང་ནུས་
སམ།” སྔོན་ཆད་ཀྱི་འདག་ཆལ་རྒྱལ་པོས་དེ་སྐད་ལབ་རྗེས། ཡང་མཐུད་ནས “ཁྱོད་ནི་ངོ་
མ་རྒས་ཤིང་མཁྲེགས་པའི་ན་སིར་ལུའོ་ཏེ"རང་རེད། གལ་སྲིད་རིག་པ་ལྕགས་སྐུད་བཞིན་
མ་བསྒྲིམས་ཚེ། ཁྱོད་ནི་ཁོག་སྟོད་གཅེར་བུ་དང་རྐང་མགོར་ལྷམ་མེད་པར་ཕྱིར་འགྲོ་
དགོས་རྒྱུ་རེད། ད་ལོའི་དབྱར་ཁར། ངས་ཁང་བ་འདིར་ཚོན་རྩི་བྱུགས་ནས་འཇའ་ཚོན་སྣ་
ལྔ་ནང་བཞིན་གཏོང་ངེས། དེའི་དུས་ཁྱོད་ཀྱིས་ཧོ་ལན་མི་ཡི་ཁྱད་ཆོས་ལྡན་པའི་སྣ་དེ་མཐོ
ཚད་ཅི་འདྲ་ཞིག་ལ་གཉེར་ཐུབ་པར་བལྟ” ཞེས་བརྗོད་བྱུང་།
མི་བཀོལ་སྤྱོད་བྱེད་དུས་དྲིལ་བརྡ་གཏན་ནས་མི་གཏོང་བའི་ཨན་ཏུང་ནེ•ལུའོ་ཁོ་
ཨའོ་ཨེར་ཁང་བའི་སྒོ་སྔུན་དུ་སླེབས་རྗེས། གཞི་ནས “མའེ་ཁོར” ཞེས་བོས་སོང་། ཁོའི་
སྐད་འགྲགས་པོ་དེས་ཡར་སྔོན་རྩྭ་ཐང་ཆེན་པོ་ཁན་ས་སི་ཡི་མཁའ་ཀློང་སིལ་བུར་གཏོར་
མྱོང་བ་ལ། ད་ལྟའང་སྔོན་ཆད་ལྟར་འགྱུར་བ་ཆེན་པོ་བྱུང་མི་འདུག
“སྐུ་སྲས་ལ་སྐད་ཅིག་ཞོག་དང་།” ཨན་ཏུང་ནེ་ཡིས་ནང་དུ་ཡོང་སྟེ་ཞབས་གཡོག་
སྒྲུབ་མཁན་དེར “ཁོ་ཕྱི་རུ་མ་སོང་བའི་སྔོན་ལ་ངའི་སར་ལན་གཅིག་ཤོག་ཅེས་བཤད་
རོགས" ཟེར།
ལུའོ་ཁོ་ཨའོ་ཨེར་ཆུང་བ་དཔེ་ཁང་ནང་དུ་ཕྱིན་དུས། བགྲེས་སོང་དེས་ཚགས་པར་
ཐང་བཅད་ནས་ཁོར་བལྟས་འདུག དམར་ཞིང་འོད་འཁྱུག་པའི་བཞིན་རས་ཆེ་བ་དེའི་
གཞི་རུ་གཟབ་ཅིང་བརྩེ་སེམས་འཁོལ་བའི་ཉམས་ཤིག་མངོན་ནས་ཡོད། ཁོས་ལག་པ་ཡ་
གཅིག་གིས་རང་གི་སྐྲ་ལོ་དཀར་པོ་དེ་ཕུར་ནས་འཛིངས་པར་བྱས་ཟིན་ལ། ཡང་ལག་པ་ཡ་
གཅིག་ཁུག་མའི་ནང་བཏང་སྟེ་ལྡེ་མིག་ཕན་ཚུན་བརྡར་བའི་སྒྲ “སག་སག” ངང་གྲག་
ཏུ་འཇུག
“ལི་ཁྲ་ཏེ།” ཨན་ཏུང་ནེ•ལུའོ་ཁོ་ཨའོ་ཨེར་གྱིས “ཁྱོད་ཀྱིས་སྤྱོད་བཞིན་པའི
འདག་ཆལ་ནི་སྒོར་མོ་དུ་སྤྱད་ནས་ཉོས་པ་ཡིན” ཞེས་དྲིས་སོང་། ལི་ཁྲ་ཏེ་ནི་སློབ་གྲྭ་དང་
ཁ་བྲལ་རྗེས་ཁྱིམ་ནང་ཟླ་བ་དྲུག་ལ་བསྡད་བྱུང་བར། གཏམ་དེ་ཐོས་རྗེས་ཅུང་མཚར་བར་
གྱུར། ཁོས་ནི་ཕ་རྒན་གྱི་གཤིས་རྒྱུད་ད་རུང་ཡོངས་སུ་རྟོགས་ཐུབ་མེད་དེ། ཁོ་ལ་མཚོན་ན་
ཐོག་དང་པོར་འཕྲད་པའི་གཞོན་ནུ་མ་ཞིག་དང་ཡང་དག་མཚུངས་ཏེ། མིའི་བློ་ཡུལ་ལས་
འགོངས་པའི་དྲི་བ་རེ་གདོན་ངེས།
“ཕལ་ཆེར་གཅིག་ལ་སྒོར་དྲུག་ཅན་པོ་ཡིན། ཨ་ཕ།”
“འོ་ན་ཁྱོད་ཀྱི་གྱོན་ཆས་ནི།”
“སྤྱིར་བཏང་དུ་སྒོར་དྲུག་ཅུ་ཡས་མས་ཡིན།”
“ཁྱོད་ནི་མཐོ་རིམ་མི་སྣའི་གྲས་རེད།” ཨན་ཏུང་ནེ་ཡིས་བློ་ཐག་རྦད་ཆོད་ཀྱིས་དེ་
ལྟར་སྨྲས་རྗེས། ཡང “ངའི་གོ་ཐོས་སུ་དེང་གི་སྐུ་སྲས་ཆུང་བ་མང་ཆེ་བས་འདག་ཆལ་
གཅིག་ལ་སྒོར་ཉེར་བཞི་ཅན་པོ་འཁོལ་བཞིན་པ་དང་། གྱོན་ཆས་ཁ་ཚང་ཞིག་ལ་སྒོར་
བརྒྱ་ལས་བརྒལ་པ་སྟེར་བཞིན་མཆི་ཟེར། ཁྱོད་ལ་མཚོན་ན་སྒོར་མོ་མང་པོ་ཡོད་པས།
ཁོ་ཚོ་དང་འདྲ་བར་འཁོལ་ཅི་ཐུབ་བྱས་ཀྱང་ཆོག ཡིན་ནའང་ཁྱོད་ནི་ལུགས་མཐུན་
ཚོང་རྟགས་རྙིང་བ་ཡིའུ་ལིའེ་ཅ་འདག་ཆལ་བཀོལ་སྤྱོད་བྱེད་བཞིན་ཏེ། དེ་ནི་བརྩེ་
ཚད་ལྡན་ཅན་དུ་གཏོགས་ཤིང་རང་ལ་ཚད་ཐིག་ཡོད་པ་རེད། ང་རང་ངོས་ནས་ཀྱང་
སེམས་ཀྱི་འབྲེལ་བ་བདོག་པ་ལས་གཞན། འདིར་ཆ་བཞག་ན་ཚོང་ཁྲོམ་དུ་ཡོད་པའི་
ཆེས་རྣམ་དག་གི་འདག་ཆལ་ཡིན་པས་ཀྱང་རེད། ཁྱོད་ཀྱིས་འདག་ཆལ་གཅིག་ཉོས་པ་
ཡིན་ན། དོན་དངོས་སུ་ཟུར་གཅིག་གི་ཚོང་སྤུས་ཐོབ་པ་དང་། འཕྲོ་མ་ནི་བསུང་རྫས་
སྡུག་པོ་དང་ཚོང་རྟགས་མཛེས་རྒྱན་རང་ངོ་། །ཁྱོད་ཀྱི་ལོ་ཚོད་དང་གོ་ས། མི་ལུས་ཐོབ་
ཐང་ལ་འདྲ་ས་མང་བའི་གཞོན་ནུ་ཚོར་མཚོན་ན། ཟུར་ལྔ་ཅན་གྱི་འདག་ཆལ་བཀོལ་བ་
ནི་ཆེས་ལེགས་པའི་གྲས་སུ་བཞག་ཆོག ངས་ད་ཅིའི་བཤད་པ་ལྟར། ཁྱོད་ནི་མཐོ་རིམ་
མི་སྣ་ཡིན། མི་ལ་ཤས་ཀྱིས་རབས་གསུམ་བརྒྱུད་ན་གཞི་ནས་མཐོ་རིམ་མི་སྣ་གཅིག་
གསོ་སྐྱོང་བྱེད་ནུས་ཟེར། ཁོ་ཚོའི་བརྗོད་པ་དེ་འཕལ་ག་འཕྲོད་པ་ཞིག་ཡིན་མིན་མི་ཤེས།
སྒོར་མོ་ཡོད་ཚེ་དོན་གང་ཡང་སྒྲུབ་སླ་བར་མ་ཟད། འདག་ཆལ་གྱི་ལྦུ་སྣུམ་དང་ཆ་འདྲ་
བར་འཇམ་ཀྱུག་ཅན་དུ་འགྱུར་ངེས། དེ་ནི་ཁྱོད་ཀྱི་ལུས་སྟེང་དུ་ཕན་འབྲས་མངོན་ནས་
ཡོད། གནམ་རྒན་མ། ཚུལ་དེས་ང་ཡང་མཐོ་རིམ་མི་སྣ་རུ་བསྒྱུར་ཚར་འདུག ང་ནི་རང་
གི་ཁྱིམ་མཚེས་སུ་འདུག་པའི་ཧོ་ལན་གྱི་བགྲེས་སོང་དེ་གཉིས་དང་འདྲ་བར་སྐད་ཆ་
ལབ་པར་བྲོ་བ་མེད་ལ་ངོ་གདོང་ཡང་ཁྲག་ཁོལ་བ་ཞིག་ཏུ་འགྱུར་ལ་ཉེ། ཁོ་ཚོ་ནི་མཚན་
གུང་གཉིད་ཐབས་བྲལ་ཏེ། རྒྱུ་མཚན་གཙོ་བོ་ནི་ངས་ཁོ་ཚོའི་གཞིས་ཀའི་དཀྱིལ་དུ་ཁང་
བ་ཉོས་པས་ཡིན” ཟེར།
“དོན་དག་སྐོར་ཞིག་ནི་སྒོར་མོ་ཡོད་ཀྱང་སྒྲུབ་མི་ཐུབ།” ལུའོ་ཁོ་ཨའོ་ཨེར་ཆུང་
བས་སོམ་ཉིའི་ངང་དེ་ལྟར་བཤད་སོང་།
“དལ་མོ་བྱོས། དེ་ལྟར་ལབ་མི་རུང་།” བགྲེས་པོ་ཨན་ཏུང་ནེ་ཡིས་འཆུགས་ཐལ་
སྙམ་པའི་ཉམས་དང་བཅས “ངས་ཐོག་མཐའ་བར་གསུམ་དུ་སྒོར་མོས་ཡོད་ཚད་ཀྱི་སྒོ་
མོ་ཕྱེ་ནུས་པར་བསམ་ཡོད། ད་ལྟའི་བར་རང་གིས་ཤེས་བྱ་ཀུན་བཏུས་ཀྱི་ཤོག་ལྷེ་རེ་རེ་
བསློགས་ནས་ཡི་གེ ཡི་བར་དུ་སླེབས་ཀྱང་། སྒོར་མོས་བསྒྲུབས་མི་ཐུབ་པའི་དངོས་པོ་ཞིག་
བདོག་པ་ད་རུང་རྙེད་མ་བྱུང་། གཟའ་འཁོར་རྗེས་མའི་ནང་ངས་དེ་ཕར་བསློགས་པ་བརྒྱུད་
ནས་ཆད་གསབ་བྱེད་རྩིས་ཡིན། ང་ནི་མགོ་རྔ་བར་གསུམ་དུ་སྒོར་མོ་ལ་རྒྱབ་སྐྱོར་བྱེད་
མཁན་ཏེ། ཡ། ཁྱོད་ཀྱིས་ཅིག་ཤོད་དང་། འཛམ་གླིང་དུ་སྒོར་མོས་ཉོ་མི་ཐུབ་པ་ཅི་ཞིག་ཡོད
ཚུལ་དེ” ཞེས་དྲིས་འོངས།
“དཔེ་ཞིག་འཇོག་ཨ།” ལི་ཁྲ་ཏེ་ཡིས་ཅུང་ཁས་མི་ལེན་པའི་ཟོལ་དུ “སྒོར་མོ་བཀོལ་
ཟིན་ཀྱང་། རིམ་པ་ཆེས་མཐོ་བའི་མཐོ་རིམ་སྤྱི་ཚོགས་སུ་བཙང་མི་ཐུབ་པ་ཡིན” ཟེར།
“ཨ་ཧ། དེ་ལྟར་ཡིན་ནམ།” ཉེས་པའི་རྩ་བ་ལ་རྒྱབ་སྐྱོར་བྱེད་མཁན་དེས་སྐད་
ཤུགས་ཆེན་པོས “ཁྱོད་ཀྱིས་ཤོད་དང་། ངས་ཉན་ཆོག གལ་སྲིད་ཨ་སི་ཐེlཡི་ཕ་མེས་ཡང་
མེས་ཚོར་ཨ་རིར་ཡོང་སྤྱད་ཀྱི་གྲུ་གཟིངས་འཛིན་བྱང་ཉོ་བའི་སྒོར་མོ་མེད་ཚེ། ཁྱོད་ཀྱིས་
ལབ་པའི་མཐོ་རིམ་སྤྱི་ཚོགས་ནི་གང་དུ་ཡོང་ངེས” ཞེས་དྲིས་བྱུང་།
ལི་ཁྲ་ཏེ་ཡིས་ཤུགས་རིང་ཞིག་ཕྱུང་།
“ངས་ཁ་བརྡ་བྱེད་འདོད་པ་ནི་དོན་དེ་ཡིན།” བགྲེས་པོས་དེ་ལྟར་སྨྲ་སྐབས། སྐད་
མགོ་ཇེ་དམའ་རུ་སོང་བས “ངས་ཁྱོད་བཙལ་དོན་ནི་རྒྱུ་རྐྱེན་དེར་ཐུག་སྟེ། ཉེ་བའི་དུས་
ནང་ཁྱོད་ཅིག་འགྲིག་གིན་མེད་པ་འདྲ། གཅེས་ཕྲུག ངས་མཉམ་འཇོག་བྱས་ནས་གཟའ་
འཁོར་གཉིས་འགོར་སོང་། ཤོད་ཅིག་དང་། ངས་ཆུ་ཚོད་ཉེར་བཞིའི་རིན་ལ་སྒོར་ཁྲི་སྟོང་
གཅིག་དང་བརྒྱ་བཀོལ་ནུས། ཁང་ཁྱིམ་མང་པོ་ད་རུང་དེའི་ནང་མི་ཐེ། གལ་སྲིད་ཁྱོད་
ཀྱི་མཆིན་རླུང་གི་ནད་དེ་བསྐྱར་དུ་འཕར་བ་ཡིན་ན། ‘བག་ཕེབས་རྟགས་ཅན' གྱི་གྲུ
གཟིངས་ནི་མཚོ་ཁུགས་སུ་བསྡད་འདུག་པས། རྡོ་སོལ་འདང་ངེས་ཅན་ཞིག་སྟེང་དུ་ཕོག་
རྗེས་སུ། ཉིན་གཉིས་ཀྱི་ནང་ལ་པ་ཧ་མ་གླིང་ཚོམས”སུ་སླེབས་པར་འདང་རྒྱག་མེད” ཟེར།
“ཚོད་དཔག་བྱས་པ་བཟང་། ཨ་ཕ། བར་ཁྱད་རིང་བོ་མི་འདུག་གོ །”
“ཨ།” ཨན་ཏུང་ནེ་ཡིས་སྤྲོ་སེམས་འཁོལ་བའི་ངང “མོའི་མིང་ལ་ཅི་ཟེར་རམ”
ཞེས་དྲིས་འོངས།
ལི་ཁྲ་ཏེ་ནི་དཔེ་ཁང་ནང་ཕར་འགྲོ་ཚུར་འགྲོ་བྱེད་མགོ་བརྩམས་སོང་། སྦྱོར་བ་རྩུབ་
པའི་ཕ་རྒན་དེའི་སེམས་ཁུར་དང་བརྩེ་སེམས་དྲག་པོས། ཁོར་མཚོན་ན་དྲང་གཏམ་མ་
བཤད་ས་མི་འགྲོ་བའི་མཐའ་ལ་གཏུགས་ནས་ཡོད།
“ཁྱོད་ཀྱིས་ཅི་ཞིག་ལ་མོར་གཉེན་སྒྲིག་འདོད་ཅེས་མ་གླེངས་པ་ཡིན་ནམ།” བགྲེས་པོ་
ཨན་ཏུང་ནེ་ཡིས་དེ་ལྟར་དྲིས་རྗེས། ཡང “མོ་ནི་རང་དབང་མེད་པའི་སྒོ་ནས་ཁྱོད་ཀྱི་པང་དུ་
ལྡོག་ངེས། ཁྱོད་ལ་སྒོར་མོ་ཡོད་ཅིང་། བྱད་བཞིན་ཧ་ཅང་མཛེས་པའི་སྟེང་། དྲང་བདེན་སྐྱོང་
ལ་མོས་པའི་གསར་བུ་ཞིག་ཀྱང་མ་ཡིན་ནམ། གཞན་དུ་ཁྱོད་ཉིད་དྭངས་གཙང་ལྡན་པས་
ཡིའུ་ལིའེ་ཅ་ཡི་འདག་ཆལ་གྱི་དྲི་ངན་ཕོག་མེད་ལ། ཁྱོད་ལྷག་དོན་སློབ་ཆེན་ཡང་འགྲིམས་
ཟིན་པས། མོས་སྐྱོན་འཚོལ་ས་ཏིལ་ཙམ་ཡང་མི་འདུག་གོ” ཞེས་སྨྲ་བར་བྱེད།
“ང་ལ་ཐོག་མཐའ་བར་གསུམ་དུ་གོ་སྐབས་མེད་སོང་བ་རེད།” ལི་ཁྲ་ཏེ་ཡིས་དེ་
ལྟར་བཤད།
“གོ་སྐབས་ཚོལ་ཡ།” ཨན་ཏུང་ནེ་ཡིས་མཐུད་དེ “མོ་ཁྲིད་ནས་སྤྱི་གླིང་དུ་འཆམ་
འཆམ་ལ་འགྲོ་བའམ། ཡང་ན་མོ་ཁྲིད་དེ་ཚ་ཕོག་བཟའ་རུ་སོང་ཡང་ཆོག དེ་ལྟ་མིན་ཚེ་
ཕྱག་འཚལ་བཀུར་བསྟི་བྱས་ཚར་རྗེས་མོ་དང་འགྲོགས་ནས་ཁྱིམ་དུ་ལོག་ཀྱང་རུང་། གོ་
སྐབས། ཧིན” ཞེས་བརྗོད་བྱུང་།
“ཁྱོད་ཀྱིས་སྤྱི་ཚོགས་འབྲེལ་བའི་ཁྱབ་ཁོངས་ཀྱི་གནས་ཚུལ་ལ་རྒྱུས་ལོན་བྱས་མི་
འདུག ཨ་ཕ། མོ་ནི་སྤྱི་ཚོགས་འབྲེལ་བའི་ལས་དོན་སྐུལ་འདེད་བྱེད་པའི་མི་སྣ་གཙོ་བོའི་
གྲས་ཀྱི་གཅིག་ཡིན། མོའི་དུས་ཚོད་གཅིག་དང་སྐར་མ་གཅིག་བཅས་ཡིན་ཡང་། ཉིན་
འགའ་རེའི་སྔོན་ནས་བཀོད་སྒྲིག་བྱས་ཚར་ཡོད། ང་ལ་མཚོན་ན་མོ་ངེས་པར་འཐོབ་དགོས།
ཨ་ཕ། དེ་ལྟ་མིན་ཚེ་གྲོང་ཁྱེར་འདི་ནི་དངོས་གནས་དྲི་ངན་གྱིས་ཁྱབ་པའི་ན་ཁུགས་ཤིག་ཏུ
འགྱུར་ངེས་ལ། ངས་ཀྱང་ཚེ་གང་བོར་འཁོན་སེམས་རུམ་ནས་སྡོད་དགོས། འོན་ཀྱང་ངས་
འཕྲིན་ཡིག་བྲིས་ནས་མོར་དུངས་སེམས་བསྟན་ས་མི་འགྲོ་སྟེ། ངས་དེ་ལྟར་བྱེད་མི་རུང་།”
“ཨ་ཙི།” བགྲེས་པོས “འོ་ན་ཁྱོད་ཀྱིས་ང་ལ་བདག་གི་རྒྱུ་ནོར་ཡོད་ཚད་རྒྱབ་རྟེན་
དུ་བཞག་ཀྱང་། བུ་མོ་ཞིག་ལ་ཁྱོད་དང་མཉམ་པོར་ཆུ་ཚོད་གཅིག་ལ་འདུག་ཏུ་འཇུག་མི་
ཐུབ་ཅེས་བརྗོད་འདོད་པ་ཨེ་རེད” ཟེར།
“ངས་སྦྱོར་བ་སྤེལ་པ་འཕྱི་དྲགས་སོང་། གནངས་ཉིན་དྲོས་ཇའི་དུས་སུ་མོ་ནི་གྲུ་
གཟིངས་ལ་བསྡད་དེ་ཡོ་རོབ་གླིང་དུ་བགྲོད་རྒྱུ་ཡིན་ལ། གནས་དེ་གར་ལོ་གཉིས་རིང་
འདུག་རྩིས་བྱེད་བཞིན་ཡོད། སང་ཉིན་ས་སྲོས་ཀྱི་དུས་སུ། ང་ནི་གཅིག་པུ་སོང་ནས་མོ་དང་
སྐར་མ་འགའ་རེར་མཉམ་པོར་སྡོད་ཐུབ། མིག་སྔར་མོ་ནི་ལ་ཆི་མིང་ཐེ་རུ་ཡོད་པའི་མོའི་
ཨ་ནེ་ཚང་དུ་བསྡད་འདུག ང་དེ་གར་འགྲོ་མི་ཉན། ཡིན་ནའང་མོས་བདག་ལ་ས་སྲོས་ཀྱི་
དུས་ནང་ཤིང་རྟར་བསྡད་དེ་དཀྱིལ་སྙིང་དུ་ཆགས་པའི་མེ་འཁོར་ས་ཚིགས་སུ་རང་ལེན་
དུ་ཤོག་ཟེར། མོ་ནི་ཆུ་ཚོད་བརྒྱད་དང་སྐར་མ་སུམ་ཅུའི་ཐོག་གི་མེ་འཁོར་དེར་བསྡད་ནས་
ཡོང་ངེས་རེད། དེའི་དུས་ང་ཚོ་ཤིང་རྟར་བསྡད་ནས་པའེ་ལའོ་ཧུའེ་ལམ་གྱི་ཨའོ་ལ་ཁོ་ཟློས་
གར་ཁང)དུ་འགྲོ་དགོས་པ་དང་། མོའི་ཨ་མ་དང་བཟང་ས་གཉེན་ཉེ་འགའ་རེས་དེ་གའི་
ངལ་གསོ་ཁང་དུ་ང་ཚོར་བསྒུགས་ཡོད་པར་བཤད་ལ། ངེད་ཅག་གིས་མཉམ་པོར་ཟློས་གར་
ལ་བལྟ་དགོས་པ་ཡིན་འདུག ཁྱོད་ཀྱི་འདོད་ཚུལ་ལ་དེ་འདྲའི་གནས་ཚུལ་འོག སྐར་མ་
དྲུག་གམ་བརྒྱད་ཀྱི་དུས་ཡུན་ནང་། མོས་བདག་གིས་དུངས་སེམས་སྟོན་པར་སྣང་འཇོག་
བྱེད་ངེས་བསམ་མམ། གཏན་ནས་མི་བྱེད། གཞན་དུ་ཟློས་གར་ཁང་དང་ཡང་ན་ཟློས་གར་
ལ་བལྟས་ཚར་རྗེས་སུའང་། ང་ལ་གོ་སྐབས་ཡོད་སྲིད་དམ། གཏན་ནས་ཡོད་པ་མ་རེད།
མིན། ཨ་ཕ། འདི་ནི་ཁྱོད་ཀྱི་སྒོར་མོ་ཡིས་སེལ་མི་ནུས་པའི་དོན་དག་དཀའ་མོ་དེ་རང་ཡིན།
དེ་འདྲའི་དུས་ན་སྒོར་མོ་ཡིས་སྐར་མ་གང་གི་དུས་ཚོད་ཀྱང་ཉོ་མི་ཐུབ་ལ། གལ་སྲིད་ཐུབ་པའི་དབང་དུ་བཏང་ན།
སྒོར་མོ་ཡོད་མཁན་རྣམས་ཀྱི་ཚེ་ཐག་ནི་ཇེ་རིང་དུ་བཏང་སོང་
བའོ། །སྲས་མོ་ལན་ཐེ་ལེ་ལམ་ལ་མ་ཆས་པའི་སྔོན་དུ། ང་ལ་མཚོན་ན་མོར་སེམས་གཏམ་
བརྗོད་པའི་རེ་བ་ནི་ཉིན་གྱི་སྐར་མའི་རྗེས་སུ་འགྲོ་ངེས་ཡིན།”
“ཆོག་གི ལི་ཁྲ་ཏེ། ངའི་བུ་ཆུང་ལགས།” བགྲེས་སོང་ཨན་ཏུང་ནེ་ཡིས་སྤྲོ་སྣང་ལྡན
པའི་སྒོ་ནས “ཁྱོད་ད་ལྟ་རང་གི་སྤྲོ་སྐྱིད་ཁང་ནང་དུ་སོང་ཞིག ང་དགའ་སྤྲོ་ཆེན་པོ་སྐྱེས་
ནས་ཡོད། ཁྱོད་ལ་མཆིན་རླུང་གི་ནད་བྱུང་མི་འདུག ཡིན་ནའང་ཁྱོད་ཆོས་ཁང་ནང་སོང་
ནས་སྤོས་བསྒྲོན་རྒྱུ་བརྗེད་མི་ཉན། རླབས་ཆེན་གྱི་ནོར་ལྷར་གུས་མཆོད་བྱས་ན་བཟང་།
ཁྱོད་ཀྱིས་སྒོར་མོ་ཡིས་དུས་ཚོད་ཉོ་མི་ཐུབ་ཟེར་བ་ཡིན་ནམ། འེ། ཁྱོད་ཀྱིས་རིན་མང་པོ་
བྱིན་ནས ‘རྟག་པ’ ཞེས་བྱ་བ་དེ་གཞན་ལ་ཐུམ་བརྒྱབ་ནས་ཁྱོད་ཀྱི་སྒོ་ཁར་བསྐྱལ་དུ་
འཇུག་མི་ཐུབ་པ་བདེན་མོད། དུས་ཚོད་ཀྱི་རྒད་པོ་གསེར་གྱི་གཏེར་ཁར་བརྒྱུད་དུས་རྐང་
བ་ཐོགས་ངེས་པ་མ་མཐོང་ངམ” ཞེས་ལབ་སོང་།
མཚན་མོ་དེར། ཨན་ཏུང་ནེ་ཡིས་དགོང་དྲོའི་ཚགས་པར་ལ་ལྟ་བཞིན་པའི་སྒང་དུ།
བརྩེ་སེམས་འཁོལ་ཞིང་ཞི་འཇམ་ལྡན་ལ། གདོང་ཡོངས་གཉེར་མས་ཁེབས་ཐོག རྒྱུ་ནོར་
གྱིས་ཕོངས་ཏེ་སེམས་པ་སྐྱིད་པོ་མེད་ཅིང་། ནམ་རྒྱུན་དངན་པ་འཐེན་ལ་རིངས་པའི་ཨ་ནེ་
ཨའེ་ལུང་ནི་རང་གི་ནུ་བོར་སྐོར་རྒྱག་ཏུ་བུད་ཡོང་། ཁོ་ཚོས་བརྩེ་སེམས་ལྡན་པའི་མི་ཡི་
སྐྱོ་གདུང་དཀྱིལ་སྙིང་དུ་བཟུང་སྟེ་ཁ་བརྡ་བྱས།
“ཁོས་ཡོད་ཚད་ང་ལ་བརྗོད་ཟིན།” ཨན་ཏུང་ནེ་ཡིས་གླལ་སྒྱིང་ཞིག་བྱས་རྗེས་སུ།
ཡང “ངས་ཁོར་རང་གི་དངུལ་ཁང་ནང་དུ་བཅོལ་བའི་སྒོར་མོ་མཐའ་དག་ཁོས་བཀོལ་
ཆོག་ཅེས་བཤད་པར། ཁོས་ནི་སྒོར་མོར་དམའ་འབེབས་བྱེད་མགོ་བརྩམས་སོང་། ངག་
ལས་སྒོར་མོ་ཡོད་ཀྱང་ཕན་ཐོགས་མེད་ཚུལ་ལབ་བྱུང་བར་མ་ཟད། སྒོར་ཁྲི་ཚོ་བརྒྱའི་ཡན་
ཆད་བདོག་པའི་ཕྱུག་པོ་བཅུ་ཙམ་མཉམ་པོར་རུབ་ཀྱང་སྤྱི་ཚོགས་ཀྱི་སྒྲིག་སྲོལ་ནི་སྔོན་ལ་
གོམ་པ་གང་ཡང་བསྣུར་མི་ཐུབ་ཟེར” ཞེས་སྨྲས་འོངས།
“འོ། ཨན་ཏུང་ནེ།” ཨའེ་ལུང་གིས་དངན་པ་ཞིག་འཐེན་རྗེས “ངའི་རེ་བ་ནི་ཁྱོད་
ཀྱིས་རྒྱུ་ནོར་ནི་ཡ་མཚན་ཞིག་ཡིན་པར་མ་འདོད། བརྩེ་སེམས་རྣལ་མར་ཁ་གཏད་གཅོག་
དུས་རྒྱུ་ནོར་གྱིས་གོ་ཆོད་མི་ཐུབ་སྟེ། བརྩེ་དུངས་ནི་ད་གཟོད་ཡོད་ཚད་སྒྲུབ་ནུས་མཁན་
ཡིན། ཁོས་སྔ་མོ་ནས་ཁ་གྲག་ཡོད་ཚེ་ཅི་འདྲའི་བཟང་ཨང་། བུ་མོ་དེས་འུ་ཚང་གི་ལི་ཁྲ་
ཏེ་དང་ལེན་མི་བྱེད་པའི་དཔེ་ག་ལ་ཡོད། འོན་ཀྱང་ང་སྐྲག་ས་ནི་ད་ལྟ་འཕྱིས་སོང་བ་རང་
ངོ་། །ཁོ་ལ་མོར་དུངས་སེམས་བརྗོད་པའི་གོ་སྐབས་མེད་པ་དེ་ལགས་ན། ཁྱོད་ཀྱིས་རྒྱུ་ནོར་
མཐའ་དག་བཀོལ་ཡང་རང་གི་བུར་བདེ་སྐྱིད་བསྐྲུན་མི་ནུས་པ་ཡིན” ཟེར།
ཕྱི་ཉིན་དགོང་མོའི་ཆུ་ཚོད་བརྒྱད་པའི་སྟེང་། ཨ་ནེ་ཨའེ་ལུང་གིས་ཕྱི་སྐོགས་སྟེང་
འབུ་ཡིས་ཟོས་ཤུལ་མངོན་པར་གསལ་བའི་སྒམ་ཆུང་ཞིག་ལས། གནའ་དུས་ཀྱི་ལག་རྩལ་
དོད་པའི་གསེར་གྱི་མཛུབ་དཀྲིས་ཤིག་བླངས་རྗེས། ཐད་ཀར་ལི་ཁྲ་ཏེ་ལ་བྱིན་སོང་།
“བུ་ཕྲུག དོ་དགོང་འདི་ཁོན་ཅིག" ཨ་ནེ་ཡིས་རེ་ཞུ་ཡི་ཚུལ་དུ “མཛུབ་དཀྲིས་འདི་
ནི་ཁྱོད་ཀྱི་ཨ་མས་ང་ལ་བཅོལ་བ་ཡིན། མོས་བཤད་ན་འདི་ཡིས་རང་གི་གཉེན་ཉེ་ཡི་ཚབ་
བྱས་ཏེ་བདེ་སྐྱིད་ཁྱེར་ཡོང་ངེས་པར་བརྗོད། མོས་ང་ལ་ཁྱོད་ལག་ཆགས་ནས་སེམས་ཁོང་
གི་བུ་མོ་རྙེད་དུས་ཁྱོད་ལ་བྱིན་ཅིག་ཅེས་བཅོལ་གདམས་གནངས་ཡོད” ཅེས་སྨྲ་བར་བྱེད།
ལུའོ་ཁོ་ཨའོ་ཨེར་ཆུང་བས་གཟབ་ནན་ངང་མཛུབ་དཀྲིས་དེ་བླངས་ནས་རང་གི་
མཛུབ་ཆུང་སྟེང་གོན་པ་ལ། མཛུབ་དཀྲིས་ནི་ཤུད་ནས་ཚིགས་བར་མོར་ཐོགས་ཏེ་བསྡད་
བྱུང་། དེར་ཁོས་དངོས་པོ་རྩ་ཆེན་དེ་མར་བླངས་ནས། སྐྱེས་པ་དག་གི་གོམས་སྲོལ་ལྟར་ཁེན་
སྦྱར་གྱི་ཁུག་མའི་ནང་བཅུག་སོང་ལ། མཐུད་ནས་ཁ་པར་བཏང་སྟེ་ཤིང་རྟ་འཁོར་ལོ་བོས།
ཆུ་ཚོད་བརྒྱད་དང་སྐར་མ་སོ་གཉིས་སྟེང་། ཁོས་ནི་མེ་འཁོར་ས་ཚིགས་ཀྱི་འུར་ཟིང་
ཆེ་བའི་མི་ཚོགས་ཀྱི་དབུས་སུ་སྲས་མོ་ལན་ཐེ་ལེ་བསུ་ཐུབ་པར་གྱུར།
“ང་ཚོས་ཨ་མ་དང་མི་གཞན་པ་ཚོར་དེ་འདྲ་བསྒུག་ཏུ་འཇུག་མི་རུང་།” མོས་དེ་
ལྟར་བརྗོད་བྱུང་།
“ཨའོ་ལ་ཁོ་ཟློས་གར་ཁང་དུ་འགྲོ། ཇི་ལྟར་མགྱོགས་ན་དེ་ལྟར་བཟང་།” ལི་ཁྲ་ཏེ་
ཡིས་བཀའ་དང་ལེན་གྱིས་ཤིང་རྟ་འཁོར་ལོར་ཁ་ལོ་སྐྱུར་མཁན་ལ་དེ་ལྟར་ལབ།
ཁོ་ཚོ་ནི་བྱ་འཕུར་བ་ལྟར་པའེ་ལའོ་ཧུའེ་ལམ་གྱི་ཕྱོགས་སུ་བརྒྱུགས། ཐོག་མར་ལམ་
ཨང་ཞེ་གཉིས་པར་ཞུགས་པ་དང་། དེ་ནས་ལམ་འགྲམ་གྱི་གློག་འོད་སྐར་མ་བཞིན་འཚེར་
བའི་སྲང་ལམ་ཆུང་བ་ཞིག་བརྒྱུད་ལ། མཐུད་དེ་ལྷིང་འཇགས་ཀྱི་ནུབ་ཁུལ་ན་ཐོག་ཁང་
མང་པོ་མཁའ་རུ་བསྙེགས་པའི་ཤར་ཁུལ་དུ་ཕྱིན།
སྲང་ལམ་སོ་བཞི་པར་སླེབས་སྐབས་སུ། ལི་ཁྲ་ཏེ་ཆུང་བས་གང་མྱུར་ངང་ཤིང་རྟ་
འཁོར་ལོའི་སྒེའུ་ཁུང་ཕྱེ་རྗེས། ཁོ་ཚོ་འདྲུད་སྤྱད་དེར་ཁ་ལོ་སྒྱུར་མཁན་ལ་སྡོད་ཅིག་ཅེས་
མངགས་བཅོལ་བྱས་འོངས།
“ངས་མཛུབ་དཀྲིས་ཤིག་ལྷུང་དུ་བཅུག་སོང་།” ཁོས་ཕྱོགས་གཅིག་ནས་དགོངས་
དག་ཞུ་བའི་ཚུལ་དུ་འགྲེལ་བཤད་བྱས་པ་དང་། ཕྱོགས་གཅིག་ནས་ཤིང་རྟ་འཁོར་ལོའི་སྒོ་
མོ་བརྒྱུད་དེ་ཕྱིར་བུད། ངག་ལས “དེ་ནི་ངའི་ཨ་མ་བླ་གསང་མས་ང་ལ་བསྐྱུར་པའི་ཤུལ་
དངོས་ཡིན་པས། ངས་དེ་བོར་ན་མི་འདོད། རང་ལ་མཚོན་ན་དུས་ཡུན་སྐར་མ་གཅིག་མ་
གཏོགས་མི་དགོས་ཏེ། ངས་དངོས་པོ་དེ་གང་དུ་ལྷུང་ཟིན་པ་མཐོང་ཡོད” ཟེར།
དངོས་གནས་དུས་ཡུན་སྐར་མ་གཅིག་ཀྱང་མ་འགོར་བར། ཁོས་མཛུབ་དཀྲིས་དེ་
རྙེད་པར་མ་ཟད། སླར་ཡོང་ནས་ཤིང་རྟ་འཁོར་ལོའི་སྟེང་དུ་ཙོག་བྱུང་།
ཡིན་ནའང་སྐར་མ་གཅིག་པོ་དེའི་ནང་དུ། གྲོང་ཁྱེར་ཁུལ་གྱི་རླངས་འཁོར་ཞིག་ཡོང་
སྟེ་གཞུང་ལམ་གྱི་མདུན་ཕྱོགས་ཏག་ཏག་ནས་བསྡད་སོང་། ཤིང་རྟར་ཁ་ལོ་སྒྱུར་མཁན་
གྱིས་གཡོན་ཕྱོགས་སུ་ཁ་དཀྱུ་འདོད་དུས། ལྗིད་ཅིང་སྟུག་པའི་མྱུར་སྐྱེལ་ཟོང་འཁོར་ཞིག་
གིས་ཁོའི་བགྲོད་ལམ་བཀག་བྱུང་། ཡང་ཁོས་གཡས་སུ་ཚོད་ལྟ་ཞིག་བྱས་པར། ཕྱི་ནུར་མི་
སྟེག་ཀ་མེད་དུ་གྱུར་པ་སྟེ། དེ་གར་ཡང་གར་ཡོང་མི་ཤེས་པའི་སྟེང་ཕྱོགས་སུ་ཁྱིམ་ཆས་
བརྩིགས་པའི་ཤིང་རྟ་འཁོར་ཞིག་མངོན་ཡོང་། མཐའ་མར་ཁོ་ཕྱི་ཕྱོགས་སུ་ནུར་འདོད་
ཀྱང་བསམ་ཐོག་ལ་མ་ཡོང་བས། མཐུར་མདའ་ཕར་གཡུགས་ནས་སྡིགས་མོ་བར་མེད་བྱེད་
དགོས་བྱུང་། ད་ལྟ་ཁོ་ནི་ཁ་བཀར་ས་མི་འགྲོ་བའི་ཤིང་རྟ་དང་རྟ་ཕོ་དག་གི་དཀྱིལ་དུ་ལུས་
འདུག་གོ །
ད་ནི་འགྲིམ་འགྲུལ་ཡོངས་སུ་ཁེགས་སོང་། གྲོང་ཁྱེར་ཆེ་བའི་ནང་དུ། མཚམས་ལན་
རེར་གློ་བུར་གནས་ཚུལ་འདིའི་རིགས་འབྱུང་ངེས་ཏེ། དེ་ཡིས་ཀུན་པོའི་འགྲོ་འོང་ཡོངས
སུ་བཅད་འགྲོའོ། །
“ཅི་ཞིག་ལ་ལམ་དུ་མི་འགྲོ་བ་ཡིན་ནམ།” སྲས་མོ་ལན་ཐེ་ལེ་ཡིས་བཟོད་མ་ནུས་
པར “ང་ཚོ་རྗེས་སུ་ལུས་རྒྱུ་རེད” ཟེར།
ལི་ཁྲ་ཏེ་ཉིད་ཤིང་རྟའི་ནང་ཡར་ལངས་ཏེ་ཕྱོགས་བཞི་པོར་མིག་ཉུལ་ཞིག་བྱས། ཁོས་
པའེ་ལུའོ་ཧུའེ་ལམ་དང་ལིའུ་མ་ལམ། སྲང་ལམ་ཨང་རྟགས་སོ་བཞི་པ་ཡི་རྒྱ་ཆེ་བའི་
བཞི་མདོ་ནི་རྣམ་པ་མི་འདྲ་བའི་ཟོང་སྐྱེལ་རླངས་འཁོར་དང་ལྗིད་ཐེག་རླངས་འཁོར།
ཤིང་རྟ་འཁོར་ལོ། སྲང་གི་འཁོར་ལོ་ཆུང་བ་སོགས་ཀྱིས་བཀག་ནས་བཞུར་ཆུ་ཡང་འགྲོ་
ས་མེད་པའི་མཐའ་ལ་གཏུགས་འདུག་པ་མཐོང་། ཚུལ་དེ་ནི་རྐེད་པར་དབྱིན་ཚུན་ཉེར་
དྲུག་བདོག་པའི་སྨན་ཤར་ཞིག་གིས་ཨུ་ཚུགས་ངང་དབྱིན་ཚུན་ཉེར་གཉིས་ཅན་གྱི་རྐེད་
སྡོམ་ཞིག་དགོས་ཞེས་སྨྲ་བ་དང་ཧ་ཅང་འདྲ། བསྣོལ་མར་འཐབ་པའི་སྲང་ལམ་ཀུན་པོར་
མཚོན་ན། འཁོར་ལོའི་རིགས་སྣ་ཚོགས་ནི་ཐག་ཐག་གི་སྒྲ་དང་བཅས་ད་དུང་གང་མྱུར་
ངང་ཟིང་ལོང་འཁྲུགས་པའི་དཀྱིལ་དབུས་འདིར་ཡོང་གིན་འདུག་སྟེ། དེ་ཚོ་ཡོང་ས་ནི་རྐྱ་
བཀར་དཀའ་ཞིང་འཁོར་ལོ་ཕན་ཚུན་ཐོགས་ལ་ཉེ་བའི་རྟ་དང་ཤིང་རྟ་འཁོར་ལོའི་ཚོགས་
འཁོར་དེ་ཡིན་པས། སྔར་ནས་ཆེ་བའི་འུར་ཟིང་གི་སྟེང་ལ་ཁ་ལོ་སྒྱུར་མཁན་དག་གི་
སྡིགས་མོ་ཡི་སྒྲ་སྣ་ཚོགས་བསྣན་སོང་། དེ་ནི་ཕལ་ཆེར་མན་ཧ་ཏུང་གི་འཁོར་ལོའི་རིགས་
མཐའ་དག་གནས་འདི་གར་འཚངས་ཟིན་པ་དང་དབྱེར་མ་མཆིས། མི་བགྲོད་ལམ་དུ་ལྟད་
མོར་ལྟ་མཁན་གྱི་ཉིའུ་ཡུའེ་གྲོང་གི་མིའི་གྲངས་ཀ་ཁྲི་སྟོང་ལས་བརྒལ་འདུག་ཅིང་། དེ་
ཚོའི་ནང་ཐོབ་ཐང་ཆེས་མཐོ་བའི་མིས་ཀྱང་འགྲིམ་འགྲུལ་ཁེགས་པའི་སྔར་དོན་གང་ཞིག་
རེབ་འདི་ལས་ཆེ་ཚུལ་ནི་དྲན་པའི་གཞི་རུ་འགུགས་དཀའ་འོ། །
“དངོས་གནས་དགོངས་པ་མ་འཚོམས།” ལི་ཁྲ་ཏེ་མར་ཙོག་རྗེས “གནས་ཚུལ་
ལ་བརྟགས་ན་ང་ཚོ་ཁེགས་ཟིན་འདུག དུས་ཚོད་གཅིག་གི་དུས་ཡུན་མེད་ཚེ་ཟིང་ལོང་
གི་རྣམ་པ་འདིའི་རྐྱ་བཀར་དཀའ། འདི་ནི་ངའི་ནོར་འཛོལ་ཡིན། གལ་སྲིད་ངའི་མཛུབ་
དཀྲིས་དེ་མར་ལྷུང་མེད་ཚེ། ང་ཚོ” ཟེར།
“ང་ལ་མཛུབ་དཀྲིས་དེར་བལྟ་རུ་འཇུག་རོགས།” སྲས་མོ་ལན་ཐེ་ལེ་ཡིས “ད་ལྟ་
ཕྱིར་བཟློག་པའི་ཐབས་བཀོད་མེད་ཚེ། ང་ལ་ཆ་བཞག་ནའང་དོན་དག་ཅི་ཡང་མེད། དེ་
ལྟར་བཤད་ཡོང་ཚེ། རང་གིས་སྔོན་ཆད་ནས་ཟློས་གར་ལ་ལྟ་བ་ནི་སྙིང་པོ་མེད་པའི་དོན་
ཞིག་རེད་སྙམ་མྱོང" ཞེས་ཀྱང་སྨྲས་བྱུང་།
ཉིན་དེའི་དགོང་མོའི་ཆུ་ཚོད་བཅུ་གཅིག་པའི་ཐོག མི་ཞིག་གིས་ལག་ཡང་མོས་ཨན་
ཏུང་ནེ•ལུའོ་ཁོ་ཨའོ་ཨེར་གྱི་ཁང་བའི་སྒོ་མོ་བརྡུངས།
“ནང་ལ་ཤོག” ཨན་ཏུང་ནེ་ཡིས་དེ་ལྟར་བརྗོད། ཁོས་ལུས་སུ་མདོག་དམར་པོ་ཅན་
གྱི་ལྭ་རིང་ཞིག་གོན་འདུག་ཅིང་། བར་དེར་མཚོ་ཇག་དག་གིས་ཉེན་ཁ་བརྒྱུད་པའི་སྒྲུང་
གཏམ་ཞིག་ལ་ལྟ་བཞིན་མཆི།
ནང་དུ་ཡོང་མཁན་ནི་ཨ་ནེ་ཨའེ་ལུང་སྟེ། མོའི་ཚུགས་ཀ་ནི་སྐྲ་ལོ་གྲོ་སེ་ཡིན་པར།
འཇིག་རྟེན་དུ་འཆུགས་ནས་བསྐྱུར་ཟིན་པའི་ལྷའི་ཕོ་ཉ་ཞིག་དང་ཡང་དག་མཚུངས།
“ཁོ་ཚོས་གཉེན་སྒྲིག་རྒྱུ་གཏན་ཁེལ་བྱས་ཟིན། ཨན་ཏུང་ནེ།” མོས་སྐད་ངག་
འཇམ་པོའི་ངང “མོས་འུ་ཚང་གི་ལི་ཁྲ་ཏེ་དང་གཉེན་སྒྲིག་རྒྱུ་ཁས་བླངས་སོང་། ཁོ་ཚོ་
ཟློས་གར་ཁང་དུ་འགྲོ་སའི་ལམ་བར་ནས་འགྲིམ་འགྲུལ་ཁེགས་པའི་དོན་ཞིག་ལ་འཕྲད་
པ་ཡིན་ཏེ། ཁོ་ཚོའི་ཤིང་རྟ་འཁོར་ལོ་ནི་ཆུ་ཚོད་གཉིས་ཀྱི་རྗེས་སུ་གཞི་ནས་གནས་དེ་ལས་
ཐར་བ་ཡིན་འདུག
“འོ། ནུ་བོ་ཨན་ཏུང་ནེ་ལགས། ཁྱོད་ཀྱིས་ད་ནས་བཟུང་སྒོར་མོ་ཡིས་ནུས་ཤུགས་ཀྱི་
ཚབ་བྱས་ནས་འུད་མི་སྒྲོག་པར་ཞུ། དེ་ཡང་ངེས་པ་དོན་གྱི་བརྩེ་བ་མཚོན་པའི་སྐྱེས་དངོས་
ཆུང་ཆུང་ཞིག་སྟེ། རྒྱ་མཚོ་བསྐམས་ཤིང་རྡོ་བ་རུལ་ཡང་འགྱུར་མེད་ཀྱི་རྟགས་མཚན་མངོན་
ལ། སྒོར་མོ་ཡིས་ཉོ་མི་ནུས་ཤིང་བརྩེ་དུངས་རྣལ་མ་མཚོན་པའི་མཛུབ་དཀྲིས་ཆུང་བ་ཞིག་
ལ་བརྟེན་ནས། འུ་ཚང་གི་ལི་ཁྲ་ཏེ་ཡིས་བདེ་སྐྱིད་ཀྱི་རྩ་བ་རེག་ཐུབ་པ་བྱུང་འདུག ལམ་
རྐེད་དུ་ཁོའི་མཛུབ་དཀྲིས་དེ་ཐང་ལ་ལྷུང་བར་གྱུར། ཁོ་ཤིང་རྟ་ལས་བབས་ནས་དངོས་པོ་དེ་
བླངས་པ་དང་། ཁོ་ཚོ་བསྐྱར་དུ་ལམ་ལ་ཆས་པའི་སྔོན་དེར། སྲང་ལམ་ནི་གློ་བུར་ཁེགས་པ་
རེད་ཟེར། ཤིང་རྟ་འཁོར་ལོ་དེའི་བར་དུ་ཚུད་ནས་འགྲོ་མ་ཐུབ་པའི་དུས་ནང་། ཁོས་ནི་རང་
གི་མཛའ་ན་མོར་སེམས་གཏམ་བཤད་པས། མོ་ལག་ཏུ་ཐོབ་པ་ཡིན་འདུག ངེས་པ་དོན་གྱི་
བརྩེ་དུངས་དང་གོ་བསྡུར་ཚེ། སྒོར་མོ་ནི་ངོ་མ་སྐྱག་ལུད་རང་དུ་འགྱུར་སྲིད། ཨན་ཏུང་ནེ།"
“བཟང་གི ” ཨན་ཏུང་ནེ་རྒན་པས “ང་ཧ་ཅང་དགའ་སྤྲོ་སྐྱེས་བྱུང་། བུ་ཕྲུག་
འདིས་གཞི་ནས་རང་གི་འདོད་དོན་ལག་ལེན་དུ་ཐེབས་ཟིན། ངས་སྔ་མོ་ནས་ཁོར་ལབ་
མྱོང་། དོན་དག་འདིའི་ཐད་དུ། ངས་ནི་འགྲོ་སྒོ་ཅི་ཡོད་ཐད་ལག་བསྐུམས་མི་སྲིད་དེ། གལ་
ཏེ་་་”
“ཡིན་ནའང་། ནུ་བོ་ཨན་ཏུང་ནེ་ལགས། དོན་དག་འདིའི་ཐད་དུ། ཁྱོད་ཀྱི་སྒོར་མོ་
ཡིས་ནུས་པ་ཅི་ཞིག་ཐོན་ཟིན་ནམ།”
“ཨ་ཅེ།” ཨན་ཏུང་ནེ་ཡིས “ངའི་མཚོ་ཇག་ནི་ཆེས་ཉེན་ཁ་ཆེ་བའི་འགག་སྒོར་
ལུས་འདུག ཁོའི་གྲུ་དེ་ད་སོ་མ་དཔྲལ་ཟིན། ཁོ་ལ་སྒོར་མོ་ཡོད། སྒོར་མོའི་རིན་ཐང་དེར་
མཐོང་ཆེན་བྱས་པས། རང་ཉིད་མཚོ་གཏིང་ལ་ནུབ་ཏུ་འཇུག་མི་དཔེ། ངའི་རེ་བ་ནི་ཁྱོད་
ཡོང་ནས་ང་ལ་བར་ཆད་མི་གཏོང་རྒྱུ་དེ་ཡིན། ང་ལ་ལེའུ་འདིར་བལྟས་ནས་ཚར་དུ་འཇུག་
རོགས" ཞེས་སྨྲས་བྱུང་།
མ་གཞིར་གཏམ་རྒྱུད་ནི་མཚམས་འདིར་མཇུག་བསྒྲིལ་ཆོག་ཆོག་ཡིན། ང་ཡང་ཁྱོད་
ཚོ་དང་འདྲ་བར་རེ་སྨོན་དེ་འདྲ་འཆིང་གིན་ཡོད། ཡིན་ནའང་དོན་དག་གི་ངོ་བོ་ཤེས་པའི་
ཐད་དུ། ང་ཚོས་རྩ་བ་བསློགས་ནས་རྩད་པར་མ་བལྟས་ས་མི་འགྲོའོ། །
ཉི་མ་དེ་ཡི་ཕྱི་ཉིན། ལག་ཟུང་དམར་པོར་མངོན་ཞིང་། གོང་དཀྲིས་སྔོ་ཐིག་ཅན་
བརྒྱབ་ལ། རང་ཉིད་ངོ་སྤྲོད་དུས་ཁའེ་ལི་རུ་འབོད་པའི་མི་ཞིག་གིས་ཨན་ཏུང་ནེ“ལུའོ་ཁོ་
ཨའོ་ཨེར་བཙལ་ནས་ཡོང་བར། མྱུར་དུ་དཔེ་ཁང་ནང་གདན་དྲངས་སོང་།
“ཨིན།” ཨན་ཏུང་ནེ་ཡིས་ཕྱོགས་གཅིག་ནས་ལག་པ་བསྲིངས་ཏེ་དངུལ་སྤྲོད་
འཛིན་ཤོག་དེབ་བླངས་པ་དང་། ཕྱོགས་གཅིག་ནས “འདག་ཆལ་སླ་ང་གང་བོ་འདི་
བསྐོལ་བ་མི་བཟང་རྒྱུ་མི་འདུག ང་ཚོས་ཞིབ་ཏུ་བལྟས་ཆོག་སྟེ། ཁྱོད་ཀྱིས་སྒོར་མོ་སྟོང་ལྔ་
བཀོལ་ཟིན་པ་རེད་ཨང" ཟེར།
“ང་རང་ངོས་ནས་ད་དུང་སྒོར་མོ་སུམ་བརྒྱ་བྱིན་སོང་།” ཁའེ་ལི་ཡིས་མུ་མཐུད་
དུ “སྔོན་རྩིས་བརྒྱབ་པ་ལས་ཅུང་ཙམ་བརྒལ་ཚར་འདུག མྱུར་སྐྱེལ་ཟོང་འཁོར་དང་ཤིང་
རྟ་མང་ཤོས་ལ་སྒོར་ལྔ་རེ་ཡིན་མོད། འོན་ཏེ་ལྗིད་ཐེག་རླངས་འཁོར་དང་རྟ་ཕོས་འདྲུད་
ཀྱིན་པའི་ཤིང་རྟ་འཁོར་ལོ་གཉིས་ལ་སྒོར་བཅུ་རེ་སྟེར་དགོས་བྱུང་། རླངས་འཁོར་སྐོར་
མཁན་གྱིས་སྒོར་བཅུ་རེ་དགོས་ཞེས་ལབ་པ་དང་། ཤིང་རྟ་ལས་དངོས་པོ་དྲུད་པ་མང་པོ་
ཅན་གྱིས་ད་དུང་སྒོར་ཉི་ཤུ་དགོས་ཟེར། དེ་དག་ལས་ཀྱང་ཉེན་རྟོག་པ་ཚོའི་ཧམ་པ་ནི་
ཆེས་ཆེ་སྟེ། དེའི་ནང་གི་མི་གཉིས་ལ་ངས་སྒོར་ལྔ་བཅུ་རེ་མ་བྱིན་ས་མ་སོང་། འཕྲོས་ཀྱི་སྐོར་
ཞིག་ལ་སྒོར་ཉི་ཤུ་རེ་དང་། སྐོར་ཞིག་ལ་སྒོར་ཉེར་ལྔ་རེ་བྱིན་པ་ཡིན། ཡིན་ནའང་འཁྲབ་སྟོན་
བྱས་པ་ནི་ཆེས་ཕུལ་དུ་ཕྱིན་པ་རེད། དེ་འདྲ་མིན་པ་ག་ལ་སྲིད། སྐུ་ཞབས་ལུའོ་ཁོ་ཨའོ་ཨེར་
ལགས། ལས་བཟང་བ་ནི་ཝེ་ལེན•ཨ•པུའུ་ལེ་ཏིའེ"ལ་མཚོན་ན་ཆེས་ཆུང་བའི་ཤིང་རྟ་དེ་ཡི་
ཕྱིའི་མཛེས་ཉམས་ནི་མཐོང་ཐུབ་མེད། ངས་ཝེ་ལན་ལ་ཕྲག་དོག་སྐྱེས་ནས་སེམས་སྡུག་ཏུ
འཇུག་མི་འདོད། ང་ཚོར་མཚོན་ན་ནང་སྦྱོང་གི་བརྒྱུད་རིམ་དེ་ལན་གཅིག་ཀྱང་རྩ་བ་ནས་
མ་སོང་ཡང་། གྲོགས་གཅེས་ཀུན་པོ་དུས་ལས་ཡོལ་བ་མེད་པར་སླེབས་བྱུང་། དེ་ནི་སྐར་ཆ་
གཅིག་ཀྱང་གཟུར་མེད་ཅེས་བརྗོད་ཆོག་ཆོག་ཡིན། ཆུ་ཚོད་གཉིས་རྐྱང་རྐྱང་ལ་ལམ་བཀག་
ནས་བཞུར་ཆུ་ཡིན་ཡང་འགྲོ་ས་མེད་པར་བཏང་ཟིན་ཏེ། ཀོ་ལི་ལེ”ཡི་འབག་སྐུའི་ཞབས་
རིམ་དུ་སྦྲུལ་ཞིག་རྒྱུ་ཡང་ཐར་དཀའ་བར་བཟོས་སོང” ཞེས་བརྗོད་དོ། །
“སྒོར་སྟོང་གཅིག་དང་སུམ་བརྒྱ། འེ། ཁའེ་ལི།” ཨན་ཏུང་ནེ་ཡིས་དངུལ་སྤྲོད་
འཛིན་ཤོག་དེབ་ལས་ཤོག་ལྷེ་གཅིག་གཤགས་རྗེས་ཁོར་སྟེར་ཞོར་དུ “སྒོར་སྟོང་གཅིག་ནི་
ཁྱོད་ཀྱི་རྔན་པ་ཡིན་ཞིང་། སྒོར་སུམ་བརྒྱ་དེ་རང་གིས་བྱིན་ཟིན་པ་དེའི་སྐྱིན་པ་བྱོས། དེ
ལྟ་ན་ཁྱོད་ཀྱིས་སྒོར་མོར་མཐོང་ཆུང་མི་སྲིད་དམ། ཁའེ་ལི” ཞེས་སྨྲས་སོང་།
“ང་ཟེར་རམ།” ཁའེ་ལི་ཡིས “ང་ལ་མཚོན་ན་དབུལ་པོ་གསར་གཏོད་བྱེད་མཁན་
གྱི་མི་དེར་དངོས་གནས་གཅར་ན་འདོད” ཟེར།
ཁའེ་ལི་སྒོ་སྔུན་དུ་བསླེབ་ལ་ཉེ་སྐབས། ཨན་ཏུང་ནེ་ཡིས་ཁོ་བོས་ནས་ཡང་ཡུད་ཙམ་རིང་དུ་བཀག་བྱུང་།
“ཁྱོད་ཀྱིས་མཉམ་འཇོག་བྱས་ཟིན་ནམ།” ཁོས་མུ་མཐུད་ནས “འགྲིམ་འགྲུལ་
ཡོངས་སུ་ཁེགས་ཟིན་པའི་གནས་དེར། ལུས་ཀུན་སྒྲེན་པོར་མངོན་ཞིང་། ལག་ཏུ་གཞུ་
ཐོགས་ནས་མདའ་མོ་འཕེན་མཁན་གྱི་བྱིས་པ་རྒྱགས་པོ"དེ” ཞེས་དྲིས་འོངས།
“ཨ། མཉམ་འཇོག་བྱས་མ་སོང་།” ཁའེ་ལི་ཡི་མགོ་བོ་རྨོངས་པར་གྱུར་པས “ངས་
མཐོང་མ་བྱུང་། དེ་ཡང་ཁྱོད་ཀྱི་བཤད་པ་ཉིད་གནས་དེར་སླེབས་ཟིན་ཀྱང་། ཉེན་རྟོག་པ
ང་ཡུལ་དེར་མ་སླེབས་པའི་སྔོན་ལ་བཟུང་ཚར་ཡོད་པ་ཐག་གིས་ཆོད” ཅེས་ལན་ལྡོན།
“ངས་དེ་སྔོན་ཁྲམ་པ་ཆུང་བ་ཁོ་གནས་དེར་མེད་པར་བསམ་ཡོད།” ཨན་ཏུང་ནེ་ཧ་
ཧ་ཞེས་དགོད་ཞོར “ཁའེ་ལི། སླར་ཡང་མཇལ” ཞེས་བརྗོད་དོ། །

ཁྱིམ་ཆས་མཁོ་སྤྲོད་ཡིན་པའི་ཁང་བ།

ནུབ་ཁུལ་ཞོལ་མའི་ཀུན་པོ་སོ་ཕག་དམར་པོས་ལས་པའི་ཁང་བ་ཅན་གྱི་ས་ཁུལ་དེ་
རུ། སྡོད་དམངས་སྐོར་ཞིག་ཡོད་པ་ནི་དུས་ཚོད་ནང་བཞིན་གཅིག་ཏུ་སྡོད་པ་མེད་ཅིང་
གང་ཡིན་འཛིན་ཐབས་བྲལ། ཁོ་ཚོ་ཁྱིམ་དུ་འགྲོ་ས་མེད་ཅེ་ན། ཁྱིམ་བཅུའམ་བརྒྱ་ཕྲག་རེ་
ཡོད་པ་ཡིན། ཁོ་ཚོ་ནི་རྒྱུན་དུ་ཁྱིམ་ཆས་མཁོ་སྤྲོད་ཡིན་པའི་ཁང་བ་གཅིག་ནས་ཁྱིམ་ཆས་
མཁོ་སྤྲོད་ཡིན་པའི་ཁང་བ་གཞན་ཞིག་ཏུ་ལམ་སང་སྤར་འགྲོ་བས། དུས་གཏན་དུ་གནས་
སྐབས་སུ་སྡོད་མཁན་གྱི་མིར་འགྱུར་གྱིན་ཡོད། ཡང་གཅིག་བཤད་ན་ཁོ་ཚོ་ནི་སྡོད་ཁང་
ཐད་ནས་དེ་འདྲ་ཡིན་པར་མ་ཟད། བསམ་བློ་དང་འདུ་ཤེས་ཐད་ནས་ཀྱང་དེ་ལྟར་ཡིན་
འདུག ཁོ་ཚོས་འཕེན་ལྕག་མགྱོགས་མོས《དྲོད་ཁོལ་འཛོམས་པའི་ཁྱིམ་ཚང》ཞེས་པ་དེ་
ལེན་པར་བྱེད་ལ། ཁོ་ཚོས་སྒོ་ལྷ་ཞྭ་མོ་འཇོག་སའི་སྒམ་ནང་བཅུག་སྟེ་ཁྱེར་འགྲོ་བར་མ་
ཟད། ཁོ་ཚོའི་རྒུན་འབྲུམ་གྱི་ཡལ་ག་ནི་ཞྭ་མོའི་མཐའ་རྒྱན་དུ་དཀྲིས་པའི་རི་མོ་ཡིན་ཞིང་།
ཁོ་ཚོའི་འབྲས་མེད་སྡོང་བོ་ནི་འགྱིག་གིས་ལས་པའི་གཞོང་ལྗོངས་རང་ལས་མ་འདས།
ས་ཁུལ་འདིའི་ཁང་བའི་ནང་གནས་ཚང་གཡར་མཁན་སྟོང་ཕྲག་དུ་མ་ཡོད་པས།
གཏམ་རྒྱུད་ཀྱང་དེ་འདྲ་མང་པོ་འཆད་རྒྱུ་ཡོད་པ་ནི་སྨོས་མ་དགོས་མོད། ཕལ་མོ་ཆེ་ནི་
བཤད་རིན་མེད་ལ་བྲོ་བ་སྐམ་པོ་ཅན་ཁོ་ནའོ། །དེ་ལྟ་ནའང་གནས་ངེས་མེད་ཀྱི་འཁྱམས་
མཁན་འདི་འདྲ་མང་པོ་ཞིག་གི་རྗེས་ཤུལ་དུ། ཤི་འདྲེ་གཅིག་གཉིས་རེ་མཐོང་རྒྱུ་མི་འདུག་
ཟེར་ན་ངོ་མ་ཡ་མཚན་རེད།
ཉིན་ཞིག་གི་ས་སྤོས་དུས་ལ། གཞོན་ནུ་ཞིག་འགྱེལ་ལ་ཉེ་བའི་སོ་ཕག་དམར་པོའི་ཁང་
བ་དེ་དག་གི་དཀྱིལ་དུ་ཕར་འགྲོ་ཚུར་འོང་སྒོས་དུད་ཚང་རེ་རེའི་སྒོ་དྲིལ་གནོན་གྱིན་གདའ།
ཁང་བ་བཅུ་གཉིས་པའི་མདུན་དུ་སླེབས་རྗེས། ཁོས་ལག་ཁུག་སྟོང་བ་དེ་སྐས་ཐོག་ཏུ་བཞག་
འཕྲལ། ཞྭ་མོ་ཕུད་དེ་ཞྭ་དཀྲིས་དང་དཔྲལ་བའི་ངོས་ཀྱི་ས་རྡུལ་དག་གཙང་མར་ཕྱིས། དེར་
མཐུད་ནས་སྒོ་དྲིལ་གྱི་སྒྲ་གསལ་ལ་མི་གསལ་བ་རེ་རྒྱང་ཐག་རིང་བའི་གནས་ཤིག་ལས་
གྲག་པར། མི་ལ་སྒྲ་དེ་ཉམ་ཆུང་ཞིང་རྒྱང་རིང་བའི་སྣང་བ་བཅོས་མིན་དུ་སྟེར་བར་བྱེད།
ཁོས་ནི་ཁང་བ་བཅུ་གཉིས་པ་དེའི་སྒོ་དྲིལ་མནན་པར། ཁང་བདག་བུད་མེད་ཅིག་
སྒོར་བུད་ཡོང་། དེའི་བཟོ་ལྟ་ནི་ནད་ཀྱིས་ཟིན་ཅིང་བཟའ་བཏུང་ཚོད་མེད་སྤྱད་པའི་སྲིན་
འབུ་ཞིག་དང་འདྲ་སྟེ། སྲིན་འབུ་དེས་རང་གི་སྟར་ཀ་མ་ལུས་པར་ཟོས་ནས་སྐོགས་ཤུན་
སྟོང་བ་ཙམ་ལས་མ་ལྷག་པ་ལ། ད་ལྟ་བཟའ་རུང་བའི་ཁང་བ་གླ་མཁན་ཞིག་བཙལ་ནས།
སྟོང་ཆ་དེ་སླར་ཡང་བསྐང་འདོད་པའི་ཚུགས་ཀ་མངོན་ནས་ཡོད།
ཁོས་ཁང་བ་གླ་རྒྱུ་ཡོད་མེད་དྲིས།
“ནང་ལ་ཤོག” ཁང་བདག་མས་དེ་སྐད་སྨྲས་བྱུང་། མོའི་སྐད་ནི་མགྲིན་པའི་སྦུབས་
ལས་གྲག་ཅིང་། མགྲིན་སྦུབས་སུ་ལྕེ་དྲེག་མང་པོ་སྐྱེས་ཡོད་པ་དང་ཀུན་ནས་མཚུངས།
དེར་མཐུད་ནས་མོས “ཐོག་རྩེག་གསུམ་པ་རུ་རྒྱབ་ཁང་ཞིག་ཡོད་པར། གཟའ་འཁོར་
གཅིག་རིང་དུ་མི་མ་བསྡད། བལྟ་རྒྱུ་ཡིན་ནམ” ཞེས་དྲིས་འོངས།
གཞོན་ནུ་དེ་མོའི་རྗེས་དེད་ནས་ཐོག་ཁང་དུ་ཕྱིན། གར་ཡོང་མི་ཤེས་པའི་འོད་གཉོམ་པོ་
ཞིག་གིས་བར་ཁྱམས་ཀྱི་མུན་པ་བཅིལ་ནས་བདོག ཁོ་གཉིས་ནི་ཁ་ཁུ་སིམ་པོར་ཐེམ་སྐས་
སུ་བཏིངས་པའི་ས་གདན་སྟེང་སྤོས་ནས་ཕྱིན། ས་གདན་དེའི་རྣམ་པ་ད་ལྟ་ཡོངས་སུ་འགྱུར་
འདུག་སྟེ། དེང་ཐོག་དེ་བཟོ་སྤྱད་ཀྱི་ཐགས་ཁྲི་ཡིས་ཀྱང་དེ་ཉིད་རང་གིས་བཟོས་པ་ཁས་ལེན་
མི་འདོད་པའི་ཚད་དུ་སླེབས་ཟིན། ཕར་བལྟས་ན་དེ་ཚོ་སྐྱེ་དངོས་སུ་གྱུར་འདུག་པ་ལྟར་སྣང་
ཞིང་། དྲི་ངན་བྲོ་བའི་མཁའ་རླུང་ནང་སྣུམ་ཞིང་འབྱར་བའི་སྤང་རྩི་འམ། ཡང་ན་གང་སར་
སྐྱེས་པའི་སྔོ་དྲེག་ཏུ་ལོག་ནས་ཐེམ་སྐས་སུ་ཉལ་བ་ལྟར་བདོག་པར། རྐང་བ་སྤོ་དུས་སྐྱེ་ལྡན་
གྱི་རྫས་སྟེང་དུ་འགྲོ་བ་ལྟར་ནེམ་ཞིང་འབྱར་བར་འགྱུར། ཐེམ་སྐས་ཀྱི་དཀྱོགས་མཚམས་རེ་
རེའི་རྩིག་ངོས་སུ་ཁུང་བུ་སྟོང་བ་རེ་མཆིས་ཏེ། ཕལ་ཆེར་སྔོན་གྱི་དུས་སུ་རྩི་ཤིང་མེ་ཏོག་སྣ་
ཚོགས་འཇོག་ས་ཞིག་ཡིན་ལས་ཆེ། ངོ་མ་དེ་འདྲ་ཡིན་ཚེ། རྩི་ཤིང་མེ་ཏོག་དེ་དག་ནི་སྐྱུག་བྲོ་
བའི་མཁའ་རླུང་དེའི་ཁྲོད་དུ་ཤི་སོང་བ་ཐག་གིས་ཆོད། ཡང་གཅིག་བྱས་ན་དེའི་ནང་དུ་དམ་
པའི་ལྷ་སྐུ་བཞག་མྱོང་ཡང་སྲིད་མོད། དེ་དག་ནི་གདོན་འདྲེའི་ཚོགས་ཀྱིས་མུན་པའི་ཀློང་
ནས་མར་བླངས་ཏེ། འོག་གི་ཁྱིམ་ཆས་མཁོ་སྤྲོད་ཡིན་པའི་ཁང་བའི་ནང་བསྡུས་ནས། དེ་ཚོ་
སྡིག་སྤྱོད་ཀྱི་མུན་དོང་ནང་སྡོད་དུ་བཅུག་ཡོད་པར་ལ་ཐང་མི་འདུག
“ཁང་བ་འདི་རེད།” ཁང་བདག་མས་མགྲིན་སྦུབས་སུ་ལྕེ་དྲེག་མང་པོ་སྐྱེས་ཡོད་
འདྲའི་ཚུལ་གྱིས་དེ་ལྟར་བརྗོད་བྱུང་། མཐུད་ནས་མོས་བསྐྱར་དུ “ཁང་བ་ཡག་པོ་ཞིག་
ཡིན། ཐེངས་འདིར་གཞི་ནས་སྟོང་བར་གྱུར་པ་རེད། ད་ལོའི་དབྱར་ཁར་སྤྱོད་ལམ་ཤིན་ཏུ་
བཟང་བའི་མི་སྐོར་ཞིག་བསྡད་མྱོང་། ཉོག་དྲ་ཅུང་ཙམ་ཡང་བཟོ་བར་མི་བྱེད། ཁང་གླ་དུས་
ལྟར་སྤྲོད་པས། གཞུག་ལ་ཅུང་ཙམ་ཡང་མི་སྣུར་བ་ཡིན། རང་འབབ་ཆུ་ནི་བར་ཁྱམས་ཀྱི་
སྣེ་མོར་བདོག སི་ཕུའུ་ལུའོ་ཨེར་སི་དང་མུའུ་ནེ་གཉིས་ཀྱིས་ཟླ་གསུམ་ལ་གླས་མྱོང་། མོ་
གཉིས་ནི་གླུ་བྲོ་སོགས་འཁྲབ་སྟོན་བྱེད་མཁན་རེད། སྲས་མོ་པུའུ་ལེ་ཐསི་ཕུའུ་ལུའོ་ཨེར་
སི་སྟེ། ཁྱོད་ཀྱིས་མོའི་མིང་གོ་ཡོད་ཀྱང་སྲིད། འོ། དེ་ནི་འཁྲབ་མིང་རང་ཡིན། མོའི་གཉེན་
སྒྲིག་དཔང་ཡིག་མཐའ་སྒྲོམ་ཅན་དེ་ནི་ཏག་ཏག་འཁྲུད་སྟེགས་ཀྱི་སྟེང་འདིར་བཀལ་
མྱོང་། སོལ་རླངས་ཀྱི་སྒྲོན་མེ་འདི་གར་ཡོད། ཁྱོད་ཀྱིས་ལྟོས་དང་། རྩིག་བརྟེན་ཆ་སྒམ་ནི་
ཅི་འདྲའི་ཆེ་བ་ལ་ཨང་། ཁང་བ་འདིའི་ནང་མི་ཀུན་པོ་སྡོད་རྒྱུར་དགའ་བས། དུས་ནམ་
ཡང་སྟོང་ཆར་ལུས་མ་མྱོང” ཟེར།
“ ཁྱོད་ཀྱི་འདི་གར་རྒྱུན་དུ་འཁྲབ་སྟོན་མཁན་མང་པོ་སྡོད་ཀྱིན་ཡོད་དམ།” གཞོན་
ནུས་དེ་ལྟར་དྲིས།
“ཁོ་ཚོ་འདིར་ཡོང་རྗེས་ཡང་ཕྱིར་བུད་འགྲོ། ངའི་ཁང་བ་གླ་མཁན་མང་ཆེ་ཤོས་ནི་
ཟློས་གར་ཁང་དང་འབྲེལ་བ་འདུག འོ། སྐུ་ཞབས། ས་ཆ་འདི་ནི་ཟློས་གར་ཁང་མང་པོ་
ཡོད་ས་ཡིན། འཁྲབ་སྟོན་པ་དེ་དག་ས་གང་ནས་ཀྱང་ཡུན་རིང་སྡོད་པར་མི་བྱེད། མི་མང་
པོ་ཞིག་ངའི་འདི་གར་བསྡད་མྱོང་། རེད་ཡ། ཁོ་ཚོ་འདིར་ཡོང་རྗེས་ཡང་ཕྱིར་བུད་འགྲོ།"
ཁོས་ཁང་བ་གླས་ཤིང་གཟའ་འཁོར་གཅིག་གི་ཁང་གླ་སྔོན་ལ་སྤྲད་སོང་། ཁོས་རང་
ཉིད་ཐང་ཆད་དྲགས་པས་ད་ལྟ་ཉིད་དུ་ཁང་བའི་ནང་དེར་འདུག་འདོད་ཟེར། ཁང་བདག་
མས་ཁང་བ་དེའི་ནང་གི་ཅ་ལག་སྔ་མོ་ནས་གྲ་སྒྲིག་ཚགས་སུ་ཆུད་ཅིང་། ཐ་ན་ལག་ཕྱིས་
དང་ངོ་འཁྲུད་བྱེད་ཀྱི་ཆུའང་འཕྲལ་དུ་སྤྱད་ཆོག་ཅེས་སྨྲས། མོ་ཕྱིར་འགྲོ་གྲབས་བྱེད་དུས་
དེར། ན་གཞོན་གྱིས་རང་ངོས་ནས་ཐེངས་མ་བརྒྱ་སྟོང་ལའང་ལྕེ་ཐོག་ཏུ་བླངས་མྱོང་བའི་
དྲི་བ་དེ་མོར་དྲིས་བྱུང་།
“ཁྱོད་ཀྱིས་དྲན་ནམ། ཁང་བ་གླ་མཁན་གྱི་ཁྲོད་ན་བུ་མོ་གཞོན་ནུ་མ་ཞིག་ཨེ་འདུག
མིང་ལ་སྲས་མོ་ཝ་ཞུས་ན་ཟེར། སྲས་མོ་ཨའེ་ལུའོ་དབྱི་སི•ཝ་ཞུས་ན་ཟེར། མོས་དུས་ཚོད་
ཕལ་ཆེ་བའི་ནང་ཟློས་གར་ཁང་དུ་གཞས་གཏོང་གིན་ཡོད། མཛེས་སྡུག་ལྡན་པའི་བུ་མོ་
ཞིག་སྟེ། གཟུགས་རིང་ཐུང་རན་ཞིང་ཕྲ་ལ། སྐྲ་ལོ་སེར་ཞིང་དམར་མདངས་འདྲེས་པ།
སྨིན་མ་གཡོན་པའི་ཉེ་སར་སྨེ་བ་ནག་པོ་ཡོད་པ་ཞིག་ཡིན།”
“མི་ཤེས། ངས་དེ་འདྲའི་མིང་ཞིག་ཡིད་ལ་དྲན་གྱིན་མི་འདུག འཁྲབ་ལེན་ཁྱབ་
ཁོངས་ཀྱི་མི་འདི་དག་གིས་རྒྱུན་དུ་མིང་བརྗེས་འགྲོ། དེ་ནི་ཁོ་ཚོས་ཁང་བ་བརྗེ་བཞིན་པ་
དང་ཨ་ན་མ་ན་རེད། ཁོ་ཚོ་ལན་རེར་བུད་ཡོང་ལ། ཡང་ལན་རེར་ཕྱིར་བུད་འགྲོ། མི་ཤེས།
ངས་ངོ་མ་མིང་དེ་ཡིད་ལ་དྲན་གྱིན་མི་འདུག "
མི་ཤེས། ཐེངས་མང་ལ་དྲིས་ཀྱང་ལན་ལ་མི་ཤེས་ཟེར་བ་ལས་མི་འདུག ཟླ་བ་ལྔ་ལྷག་
གི་རིང་ལ་མཚམས་མ་བཞག་པར་འདྲི་རྩད་བྱས་ཀྱང་། མཇུག་འབྲས་ཅི་ཡང་མ་བྱུང་།
ཟླ་བ་ལྔའི་ནང་དུ། ཁོས་ཉིན་མོར་ཟློས་གར་ཁང་གི་སྦྱིན་བདག་དང་ཚབ་མ། ཟློས་གར་
སློབ་གྲྭ་དང་མཉམ་གཞས་ལེན་མཁན་ཚོར་ཡང་ཡང་དྲིས་པ་དང་། མཚན་མོར་ཟློས་གར་
ཁང་གི་ལྟད་མོ་པའི་ཁྲོད་དུ་ཞུགས་ནས་དྲིས། དེའི་ནང་མཐོ་རིམ་གར་མཁན་གྲགས་ཅན་
གྱི་འཁྲབ་སྟོན་ཁང་དང་། དམའ་རིམ་རོལ་མོ་ཁང་སྐྱུག་བྲོ་བ་དག་ཀྱང་འདུ་སྟེ། ལན་རེར་
རང་གིས་ཀྱང་སེམས་ནང་གི་མི་དེ་ཉིད་གནས་རྫོབ་པོ་དེ་རུ་རྙེད་ངེས་སྙམ་སྟེ་སེམས་ཁྲལ་
བྱེད་ཞོར་དུའང་བཙལ། ཁོ་ནི་མོ་ལ་ཞེ་འདང་ཟབ་པས། ཐབས་བརྒྱ་ཇུས་སྟོང་གིས་མོ་
འཚོལ་ཅི་ཐུབ་བྱས། མོ་ཁྱིམ་དང་བྲལ་པའི་ཉིན་དེ་ནས་བཟུང་། ཆུ་ཁའི་གྲོང་ཁྱེར་འདིས་
མོ་འདི་གར་བཀག་ཅིང་། གནས་གང་ཞིག་ཏུ་བསྐུངས་ཡོད་པ་ཐག་གིས་ཆོད་ནའང་། གྲོང
ཁྱེར་འདི་ནི་ཞབས་མེད་པའི་བྱེ་ཐང་འགུལ་སྤོ་ཅན་ཞིག་དང་འདྲ་བར། རང་གི་བྱེ་ཟེགས་
མཐའ་དག་འགྲོ་རྒྱུག་བྱེད་དུ་བཅུག་པར། དེ་རིང་ཁ་རུ་གཡེངས་པའི་ཟེགས་རྡུལ་ཡོད་
ཚད། སང་ཉིན་འདམ་སོགས་དང་འདྲེས་ནས་དེ་མལ་དུ་སྦ་བར་བྱེད།
ཁྱིམ་ཆས་མཁོ་སྤྲོད་ཡིན་པའི་ཁང་བ་དེར་མཚོན་ནའང་། ཐོག་མར་འཕྲད་པའི་
མགྲོན་པོར་རྫུན་མའི་ཟོལ་གྱིས་བསུ་བ་བྱས་འདུག་སྟེ། བཙན་ཚུགས་ཀྱིས་བཏོད་པའི་
འཛུམ་རིས་སོགས་ནི་དང་དུ་ལེན་ལ་རངས་པའི་སྨད་འཚོང་མ་ཞིག་གི་འཛུམ་མདངས་
རྫུས་མ་དང་མཚུངས། རྙིང་དྲགས་པའི་ཁྱིམ་ཆས་ཀྱིས་འོད་མདངས་ཉམ་ང་བ་ཞིག་སྤྲོས་
ཡོང་བར། མི་ལ་འདྲ་དང་མི་འདྲ་བའི་བློ་བདེ་ཞིག་སྩོལ་བར་འགྱུར། ཁང་བའི་ནང་ཆེས་
རྙིང་ཞིང་གོས་ཆེན་གྱིས་ཕྱི་ལྤགས་བགྱིས་པའི་གཉིད་སྟེགས་ཤིག་དང་རྐུབ་སྟེགས་གཉིས།
སྒེའུ་ཁུང་ཟུང་གི་བར་དུ་ཁྲུ་གང་ཅན་གྱི་ཤེལ་སྒོ་གཅིག རྩིག་ངོས་སུ་གསེར་ཆུ་བྱུགས་
པའི་པར་སྒྲོམ་གཉིས། གྲུ་ག་རུ་ཟངས་སེར་གྱི་མལ་ཁྲི་གཅིག་བཅས་བཞག་ཡོད་དོ། །
མགྲོན་པོ་ནི་ཤུགས་མེད་པའི་ཉམས་ཀྱིས་རྐུབ་སྟེགས་སུ་ཙོག་པར། ཁང་བ་དེ་ནི་
པར་སྔོན་ཆད་འདི་གར་བསྡད་མྱོང་བའི་མི་རྣམས་ཀྱི་གནས་ཚུལ་ཁོ་ལ་བརྗོད་འདོད་པ་
དང་མཚུངས།
བཙོག་པོར་བཟོས་པའི་ཐང་གཅལ་དུ་ས་གདན་ཁྲ་ཁྲ་ཞིག་བཏིངས་ཡོད་པ་ནི། རྦ་རླབས་
དྲག་ཏུ་གཡོ་བའི་རྒྱ་མཚོའི་ནང་ཚ་བའི་ཡུལ་གྱི་གླིང་ཕྲན་མེ་ཏོག་མང་ཞིང་དབྱིབས་གྲུ་
བཞི་ནར་མོ་ཅན་ཞིག་མངོན་པ་དང་ཧ་ཅང་མཚུངས། ཁྲ་བོར་བཟོས་པའི་རྩིག་ངོས་ཀྱི་ཤོག་
བུའི་སྟེང་ཡང་ཁྱིམ་དུ་འགྲོ་ས་མེད་པའི་མིས་རྒྱུན་དུ་མཐོང་ཐུབ་པའི་འདྲ་པར་སྦྱར་འདུག་
སྟེ། དེའི་ནང “ཧྥ་རིན་སེའི་ཆོས་པ་གསར་བའི་དགའ་རོགས” དང་། “ཐེངས་དང་པོའི་
ཁ་རྩོད།” “གསར་དུ་གཉེན་བསྒྲིགས་རྗེས་ཀྱི་ཞོགས་ཟས།” “ཆུ་མིག་འགྲམ་གྱི་ཕུའུ་
སའེ་ཁོ” བཅས་ཡོད་དོ། །ཡོ་ཞིང་འཁྱོག་ལ་ལུགས་སྲོལ་དང་མི་མཐུན་པའི་ཡོལ་རས་ནི། གླུ་
གར་ནང་གི་ཡ་མ་ཞུན་གྱི་བུད་མེད་ཚོའི་སྐ་རགས་དང་འདྲ་བར། ཐབ་སྒྲོམ་གྱི་གཟི་ཉམས་
བསྒྲིབས་ནས་འདུག དངོས་པོ་དེའི་སྟེང་དུ་ཅ་ལག་སྐོར་ཞིག་ཐར་ཐོར་ངང་བཞག་ཡོད་དེ།
རིན་ཐང་མེད་པའི་བུམ་པ་གཅིག་གཉིས་ཤིག་དང་། གར་མཁན་མ་འགའ་རེའི་འདྲ་པར།
སྨན་གྱི་ཤེལ་དམ་གཅིག ཁ་མི་ཚང་བའི་ཤོན་པད་བཅས་འདུག ཁང་བའི་ནང་སྡོད་མཁན་
ཚོ་ནི་གྲུ་ལ་སྐྱོན་ཞུགས་ཏེ་གླིང་ཕྲན་དུ་ལུས་པ་གང་ཞིག གྲུ་གཞན་པར་འཕྲད་ནས་བསྐྱབས་
ཏེ་འཇུག་ངོགས་སུ་སླེབས་རྗེས། དངོས་པོ་ཇི་སྙེད་དེ་གར་དོར་བ་དང་གཉིས་སུ་མེད་དོ། །
སྔོན་ཆད་བསྡད་མྱོང་བའི་མགྲོན་པོ་རྣམས་ཀྱིས་ཁང་བའི་ནང་བསྐྱུར་བའི་རྗེས་ཤུལ་
ཕྲ་མོ་དག་ཇེ་གསལ་དུ་ཕྱིན་ཚུལ་ནི། གསང་ཡིག་གི་རྟགས་མཚན་ག་ལེར་ག་ལེར་གྲོལ་བ་
དང་འདྲ་བྱུང་། འཁྲུད་སྟེགས་ཀྱི་མདུན་སའི་ས་གདན་ཟད་པར་བལྟས་ན་མཛེས་མ་མང་
པོས་དེ་གར་ཞབས་ཀྱིས་བརྫིས་པ་རྟོགས་ཡོང་ཞིང་། རྩིག་ངོས་ཀྱི་མཛུབ་རིས་ཕྲ་མོ་དག་
ནི་བཙོན་མ་ཆུང་ངུ་ཚོས་ཉི་འོད་དང་མཁའ་རླུང་སྤྱོད་པར་འདོད་པའི་འཚོལ་སྟངས་ཤིག་
ཡིན་ལ། འགད་མདེལ་གྱི་གྲིབ་མ་ནང་བཞིན་ཕྱོགས་བཞིར་བཀྱེ་བའི་རྗེས་ཤུལ་དེ། ཤེལ་
ཕོར་རམ་ཤེལ་དེམ་གང་ཞིག་ནང་གི་རྫས་དང་བཅས་པ་རྩིག་ངོས་སུ་བརྡབས་ནས་ཆག་
གྲུམ་དུ་གྱུར་པའི་དཔང་བོ་རང་རེད། གཞན་དུ་རྩིག་ཤེལ་ངོས་སུ་རྡོ་རྗེ་ཕ་ལམ་གྱི་གྲི་ཆུང་
སྤྱད་ནས “མ་ལེ” ཞེས་པའི་མིང་ཞིག་ཀྱང་ཁྱར་ཁྱོར་དུ་བརྐོས་ནས་ཡོད། ཚུལ་དེ་དག་ལ་
བལྟས་ན་ཁྱིམ་ཆས་མཁོ་སྤྲོད་ཡིན་པའི་ཁང་བ་འདིའི་ནང་སྔ་གཞུག་གང་རུང་དུ་བསྡད་
པའི་མི་སུ་ཡིན་ཡང་ཁོང་ཁྲོ་མཁའ་ལ་བྱོ་མཁན་དག་སྟེ། དེ་ནི་ཐལ་དྲགས་པའི་ཐུབ་ཚོད་
ཀྱིས་བཟོད་བསྲན་མ་ཐུབ་པ་ལ། དངོས་པོ་དེ་དག་སྤྱད་ནས་ནང་གི་ཞེ་འཁོན་སྒོར་འཕུད་
པ་ནི་གདོན་མི་ཟའོ། །ཁྱིམ་ཆས་ཀུན་པོ་གཞོག་པ་དང་གཏུབ་པ་སོགས་བགྱིས་ཏེ་བལྟ་ས་མི་
འགྲོ་བར་བཏང་འདུག་ཅིང་། ལྡེམ་རྩིབ་འབུར་ཞིང་བསྒྱིངས་པའི་གཉིད་སྟེགས་ནི་བཟོ་ལྟ་
ཤོར་ཡོད་པར། ཁྲོས་འཁྲུག་རྔམས་པའི་ཚེ་ན་བསད་ཟིན་པའི་གཅན་གཟན་གདུག་པ་ཅན་
ཞིག་དང་གཉིས་སུ་མེད། ལྷག་དོན་རྡོ་ཀ་མ་རུའི་ཐབ་སྒྲོམ་ནི་ཟིང་ལོང་ཁྲོད་ལེབ་མོ་ཞིག་
བཞོགས་ཟིན། མཐིལ་ཤིང་སྟེང་མངོན་པའི་རྐོ་དོང་རེ་རེ་དང་རྗེས་ཤུལ་རེ་རེ་ཡང་ཐུན་
མོང་མ་ཡིན་པའི་ན་ཟུག་ཅིག་གི་འབྲས་བུ་ཅི་ལ་མིན། དེ་བས་ཁང་བ་འདིར་བཏོད་པའི་
སྡང་འགྲས་དང་གནོད་འཚེ་གང་ཡིན་ཡང་། དུས་སྐབས་ངེས་ཅན་ནང་དེ་ལ “ཁྱིམ” ཞེས་
བོས་མྱོང་མཁན་དག་གི་སྦྱོར་འབྲས་ཡིན་པ་སྨོས་མ་དགོས་ཀྱང་། གནས་ཚུལ་དེ་ཇི་བཞིན་
བརྗོད་པར་སུ་ཞིག་རྣ་བར་འགྲོ། ཡིན་ནའང་ཁོ་ཚོའི་ཁོང་ཁྲོ་སྦར་བྱེད་ནི་ཐོག་མཐའ་བར་གསུམ་དུ་ཡོད་ཀྱང་ཚོར་དཀའ་བ་དང་།
ཁྱིམ་ལ་ཞེན་པའི་གདོད་གཤིས་ཀྱི་ཁ་སྐོང་མི་ཐུབཔ་རང་ཡིན་ལ། རྫུན་མའི་ཁྱིམ་ལྷ་ལ་སྡང་བ་དག་ཀྱང་ངོ་། །གལ་སྲིད་དེ་ནི་ང་ཚོ་རང་གི་
ཁྱིམ་ཡིན་ཚེ། སྤྱིལ་བུ་ཆུང་ངུ་ཡིན་པའི་དབང་དུ་བཏང་རུང་། ང་ཚོས་དེ་ལ་གད་བདར་
བརྒྱབ་ཐོག་རྒྱན་སྤྲས་བྱས་ནས་གཅེར་པར་སྐྱོང་ངེས་སོ། །
རྐུབ་སྟེགས་སྟེང་ཙོག་ཡོད་པའི་གཞོན་ནུ་དེས་རང་སེམས་ཀྱི་འཆར་སྒོ་དེ་དག་རེ་རེ་
བཞིན་ཡིད་ངོགས་སུ་གཤར་དུ་བཅུག དེའི་ཚེ་ན་ཁྱིམ་ཆས་མཁོ་སྤྲོད་ཡིན་པའི་ཁང་བ་
གཞན་ལས་སྒྲ་དང་དྲི་མ་སྣ་ཚོགས་སྒོར་ལྡང་འོངས། ཁོས་ཁང་བ་ཞིག་ཏུ་འདོད་པ་སྤྱད་
དྲགས་པས་ཤུགས་ཞན་པའི་གད་མོ་ཤུབ་བུར་དགོད་པའི་སྒྲ་དང་། ཡང་གཞན་དེའི་ནང་
ཁེར་རྐྱང་ངང་གཤེ་གཤེ་གཏོང་བའི་སྐད། ཤོ་རྡེའུ་འཕེན་པའི་སྒྲ། ཕྲུ་གུའི་གཉིད་འགུགས་
གླུ། ངུ་ཤུམ་བྱེད་པའི་སྐད་བཅས་གོ་བར་མ་ཟད། ཐོག་ཁང་ནང་རྒྱུད་ལྔ་ཅན་གྱི་རྣོ་སྦྲེང་
འཐེན་པའི་སྒྲའང་ཐོས་བྱུང་། གཞན་དུ་ག་ཤེད་ཅིག་ནས་སྒོ་མོ་ཤུགས་ཀྱིས་བརྒྱབ་པའི་
ཁྲོག་སྒྲ་དང་། བར་སྣང་དུ་ལས་ཡོད་པའི་གློག་སྒུལ་འཁོར་ལོས་ལན་རེར་ང་རོ་སྒྲོག་ཞོར་
བགྲོད་པའི་འུར་སྒྲ། ཁང་རྒྱབ་ཀྱི་རིབ་མ་ཡི་སྟེང་དུ་བྱི་ལ་ཞིག་གིས་ངུ་སྐད་འབྱིན་པའི་སྒྲ་
སོགས་ཀྱང་གོ་འོངས། ཁོས་ཁང་བའི་ནང་གི་དྲི་མ་བརྔུབས། དེར་ཡང་དྲི་མ་ཟེར་བ་ལས་
བརླན་དྲི་ཞེ་ན་འགྲིག་སྟེ། ས་འོག་གི་ཁང་མིག་ཏུ་སྣུམ་རས་དང་ཤིང་རུལ་གཉིས་གཅིག་
ཏུ་འདྲེས་པ་ལས་འཐུལ་ཡོང་བའི་རུལ་དྲི་འཁྱག་པོ་དེ་རང་ངོ་། །
ཁོས་དེ་ལྟར་ངལ་གསོ་བའི་ཚེ་ན། ཁང་བའི་ནང་གློ་བུར་བཙན་ཞིང་ཞིམ་པའི་རྩྭ་ཀུའེ་
ཧྭ་ཡི་དྲི་མ་ཞིག་མཆེད་ཡོང་། དེ་ནི་བསེར་བུ་ཡང་མོ་ཞིག་ལ་འགྲོགས་ནས་སླེབས་པར། དེ་
འདྲའི་བདེན་ཅོག་དང་སྟུག་པོ། བཙན་དྲག་ལྡན་ཙ་ན། ཤ་དར་ཁྲག་དར་གྱི་མགྲོན་པོ་ཞིག་
དངོས་སུ་མགྲོན་ལ་ཕེབས་པ་དང་ཀུན་ནས་མཚུངས། གཞོན་ནུ་དེས་སུ་ཞིག་གིས་ཁོ་འབོད་
བཞིན་པ་གོ་བར། ངག་ནས་རང་དབང་མེད་པར “དོན་ཅི་ཞིག་རེད། སྙིང་ཉེ་ལགས” ཞེས་
སྐད་རྒྱག་ཞོར་ཕར་ལྡིང་བ་འདྲ་ཞིག་བྱས་ནས་ལངས་ཏེ་ཕྱོགས་བཞིར་མིག་གིས་ཧུར་རེ་ལྟ།
དྲི་མ་ཞིམ་པོ་དེ་ནི་ཁོའི་ལུས་ལ་དམ་པོར་འཁྱུད་པས་ཕྱོགས་ཡོངས་ནས་སྐོར་ཟིན་འདྲའི་
ཚོར་བས་བརྟས། ཁོས་ལག་པ་བསྲིངས་ནས་གང་སར་བསྙབས། རྒྱུ་མཚན་ནི་དུས་སྐབས་
དེར་ཁོའི་ཚོར་བ་མ་ལུས་རྨོངས་ཤིང་འཁྲུགས་པར་གྱུར་ནས་ཡོད། དྲི་མ་ཡིས་མི་ཞིག་ལ་དེ་
ལྟར་འབོད་ནུས་སམ། དེ་ནི་འབོད་སྒྲ་ཡིན་ཁོ་ཐག་རེད། ཡིན་ནའང་ད་ཅི་རང་ལ་རེག་ཅིང་
བྱིལ་བྱིལ་གཏོང་མཁན་ནི་སྐད་སྒྲ་དེ་ཡིན་ངེས་སམ།
“མོ་ཁང་བ་འདིའི་ནང་བསྡད་མྱོང་འདུག” ཁོས་དེ་ལྟར་སྐད་ཅོར་བརྒྱབ་ཅིང་།
གང་མྱུར་ངང་ཁང་བ་དེའི་ནང་བདེན་དཔང་བཙལ་རྩིས་བྱས། རྒྱུ་མཚན་ནི་མོར་དབང་
བའམ་མོས་ལག་པས་རེག་མྱོང་བའི་དངོས་པོ་དེ་ཧ་ཅང་ཆུང་བ་ཞིག་ཡིན་ཡང་། ཁོས་
བལྟས་པ་ཙམ་གྱིས་རྟོགས་ངེས། ཡལ་རྒྱུ་མེད་པའི་རྩྭ་ཀུའེ་ཧྭ་ཡི་དྲི་མར་ཆ་བཞག་ན། མོས་
ཆེས་དགའ་བོ་བྱེད་ཅིང་མོ་གཅིག་པུར་དབང་བའི་དྲི་མཆོག་ཡིན་པ་ལ། འདི་ཉིད་དོན་ངོ་
མར་གང་ཞིག་ནས་མཆེད་འོང་གིན་ཡོད་དམ།
ཁང་བ་དེའི་ནང་གད་བདར་བྱས་པ་ནི་རྩ་ངེ་རྩིང་ངེ་ཞིག་རེད། འཁྲུད་སྟེགས་ཀྱི་ཅོག་
རས་སྲབ་མོའི་སྟེང་དུ་སྐྲ་སྡོམ་ལྔ་དྲུག་རེ་ཐོར་བུར་བཞག་སྣང་བ་དེ་ནི། སྐྱེས་མ་ཚོའི་སྤྱིར་
བཏང་གི་གྲོགས་པོ་ཙམ་ཡིན། དུས་ཚོད་སོགས་གསལ་བཤད་ཅི་ཡང་བགྱི་མི་ནུས། ཁོས་
ཀྱང་སྐྲ་སྡོམ་དེ་དག་གི་སྟེང་ནས་སྐུད་སྣེ་ཅི་ཡང་བཙལ་མི་ནུས་པའི་ཚུལ་རྟོགས་པས། དེར་
དེ་འདྲ་ཁ་ཡ་མ་བྱས། འཁྲུད་སྟེགས་ཀྱི་འཐེན་སྒམ་ནང་ཕར་སློག་ཚུར་སློག་བྱེད་སྐབས།
ཁོས་དགོས་མེད་དུ་དོར་བའི་ལག་རས་ཆུང་ངུ་རྙིང་ཧྲུལ་དུ་གྱུར་པ་ཞིག་རྙེད། དེའི་མུར་
དངོས་པོ་དེ་བླངས་ནས་རང་གི་གདོང་ལ་སྦྱར་བར། རྩྭ་གསེར་འཁོར་གྱི་དྲི་ཞིམ་ཞིག་སྣ་
ཁུང་དུ་འཛུལ་ཡོང་བས། ཁོས་དེ་མ་ཉིད་དུ་ཤུགས་གང་ཡོད་བཏོན་ནས་ཐང་ལ་འཕངས།
འཐེན་སྒམ་གཞན་པ་ཞིག་གི་ནང་། ཁོས་སྒྲོག་གུ་ཐར་ཐོར་འགའ་དང་། ཟློས་གར་ཁང་
གི་འཁྲབ་ཚན་གྱི་ཐོ་ཡིག་ཅིག གཏའ་མ་འཇོག་ས་ཡི་མིང་བྱང་གཅིག ཤུལ་དུ་ལུས་
པའི་སྲིང་བལ་ཀ་ར་གཉིས། རྨི་ལམ་བརྟག་ཐབས་ཀྱི་དེབ་གཅིག་བཅས་རྙེད། འཐེན་སྒམ་
ཆེས་མཐའ་མ་དེའི་ནང་།
ཁོས་བུད་མེད་ཅིག་གིས་སྤྱད་མྱོང་བའི་གོས་ནག་པོའི་སྐྲ་ཆིངས་
ཤིག་མཐོང་བར། ཏབ་ཅིག་ལ་བློ་དོགས་རབ་དང་རིམ་པ་བྱས་ནས་སྡོད་དགོས་སོང་། ཡིན་
ནའང་གོས་ནག་པོའི་སྐྲ་ཆིངས་དེ་ཡིས་བུད་མེད་ཅིག་གི་སྒམ་ཚུགས་ཙམ་ལས་མཚོན་
མི་ནུས་ལ། དེ་ནི་སྤྱིར་བཏང་གི་རྒྱན་ཆ་ཞིག་ཏུ་གཏོགས་པར། གནད་དོན་ཅི་ཡང་གསལ་
བཤད་བགྱི་མི་ནུས་སོ། །
མཐུད་ནས་ཁོ་ནི་དྲི་མས་སྣོམ་ལ་རངས་པའི་ཤ་ཁྱི་ཞིག་དང་འདྲ་བར། ཁང་བའི་ནང་
དུ་ཕར་འགྲོ་ཚུར་འོང་བྱས་ནས་ཕྱོགས་བཞིའི་རྩིག་ལྡེབས་ལ་མིག་ཤར་བརྒྱབ་ཅིང་། ཡང་
པུས་མོ་སར་བཙུགས་ནས་ས་གདན་ཡར་འབུར་བའི་གྲུ་ག་དག་ལ་ཞིབ་ཏུ་བལྟས་པར་མ་ཟད།
ཐབ་སྒྲོམ་དང་ཅོག་ཙེ། སྒེའུ་ཡོལ། ཡོལ་རས་བཅས་དང་། ད་རུང་ཁང་བའི་གྲུ་ག་རུ་གཡས་
ལོག་གཡོན་འགྱེལ་ངང་བདོག་པའི་ཆ་སྒམ་སོགས་ཀྱང་ཡོངས་སུ་བསྔོགས། ཁོས་མངོན་
གསལ་གྱི་རྗེས་ཤུལ་ཞིག་བཙལ་འདོད་མོད། མོ་ནི་ཁོའི་གམ་དང་ཉེ་འཁོར། སེམས་ནང་།
ཀླད་ངོས་བཅས་སུ་ཡོད་པར་མ་ཟད། ཁོ་ལ་ཁེན་ཞིང་ཁོ་ཉིད་ལ་སྙེག་པར་བྱེད་ཅིང་། བརྡ་
ལྐོག་གྱུར་པ་ཞིག་ཁོ་ལ་བཏང་བས། ཚོར་བ་རྟུལ་པོ་ཡིས་ཀྱང་བརྡ་དེ་ངོས་ཟིན་པར་བརྟེན།
ཁོས་སླར་ཡང་སྐད་མཐོན་པོས “འེ། སྙིང་ཉེ་ལགས” ཞེས་ལན་ལྡོན། དུས་མཚུངས་སུ་
ཁོས་མགོ་བོ་ཕྱིར་དཀྱོགས་ཤིང་མིག་ཟུང་ཆེས་ཆེར་ཅེར་ནས་བར་སྣང་དུ་བལྟས། རྒྱུ་མཚན་
ནི་མིག་སྔའི་བར་དུ་ཁོས་རྩྭ་ཀུའེ་ཧྭ་ཡི་དྲི་ངད་ཁྲོད་ནས་དབྱིབས་དང་ཁ་དོག བརྩེ་དུངས།
བརྐྱངས་ཡོང་བའི་དཔུང་བ་བཅས་དབྱེ་འབྱེད་བྱེད་མི་ནུས་པས་རེད། ཨ། གནམ་རྒན་མ།
ངད་དེ་ནི་གང་ཞིག་ནས་མཆེད་ཡོང་བ་ཡིན་ནམ། དུས་ནམ་ཞིག་ནས་མགོ་བཟུང་སྟེ་དྲི་ངད་
ཀྱིས་བརྡ་གཏོང་ཐུབ་པར་གྱུར་པ་ཡིན་ནམ། དེ་ལྟར་ཁོས་མུ་མཐུད་དུ་འཚོལ་ཞིབ་བྱས།
ཁོས་སྲུབས་ཀ་སོ་སོ་དང་གྲུ་ག་དག་ཏུ་འཚོལ་ཞིབ་བྱས་པར། དམ་བེའི་ཁ་གཅོད་དང་
དུ་སྣེ་སྐོར་ཞིག་རྙེད་མོད། དངོས་པོ་དེ་དག་ལ་དོ་སྣང་སྤུ་ཙམ་ཡང་མེད་པར་གུ་ཡངས་སུ་
བཏང་། ཡིན་ནའང་ཁོས་ས་གདན་གྱི་ལྟེབ་སུལ་ནས་ཞུའེ་ཅ་རྟགས་ཅན་གྱི་དུ་བ་འཐེན་
འཕྲོ་ཕྱེད་ཀ་ཞིག་མཐོང་མ་ཐག དམོད་མོ་དྲག་པོ་བོར་རྗེས་རྡོག་པས་གཅིར་ནས་སིལ་བུར་
བཟོས། ཁོས་ནི་ཁང་བ་དེའི་ནང་ཧྲིལ་པོར་སེམས་ཞིབ་མོས་སྔོག་ཞིབ་ལན་གཅིག་བགྱིས་
ཚར་བར། གནས་གང་སར་སྐྱོད་པའི་ཁང་བ་གླ་མཁན་མང་པོས་བསྐྱུར་པའི་རྗེས་ཤུལ་
ཞིབ་ཅིང་ཕྲ་བ་མང་པོ་མཐོང་། འོན་ཀྱང་ཁོས་འཚོལ་བཞིན་པའི། འདི་གར་བསྡད་མྱོང་
བའི། རྣམ་ཤེས་ད་ལྟ་ད་དུང་གནས་འདིར་འཁྱར་བཞིན་པའི་མོ་ཡི་སྐོར་གྱི་རྗེས་ཤུལ་ཏོག་
ཙམ་ཡང་རྙེད་མ་བྱུང་།
སྐབས་དེར་ཁོའི་ཡིད་ལ་གཞི་ནས་ཁང་བདག་དྲན་བྱུང་།
ཁོ་ནི་དཀར་ས་མེད་པའི་ཁང་བ་དེ་ལས་སྒོར་བུད་ནས་ཁེར་ཐོག་ཏུ་བབས་ཤིང་།
སྲུབས་ཀ་ལས་འོད་ཟེར་རབ་རིབ་འཕྲོ་བའི་སྒོ་ཁ་དེར་འབྱོར། ཁང་བདག་མས་སྒོ་རྡུང་
བའི་སྒྲ་ཐོས་པས་ཕྱི་རུ་སླེབས་འོངས། ཁོས་ནི་སེམས་པ་དྲག་ཏུ་གཡོ་བའི་ཚུལ་དེ་མར་
གནོན་ཅི་ཐུབ་བགྱིས།
“ལྕམ་མོ་ལགས། ང་ཁྱོད་ལ་འདྲི་རྒྱུ་ཞིག་འདུག” ཁོས་ཞུ་བ་བྱེད་པའི་ཚུལ་དུ “ང་
མ་སླེབས་པའི་ཡར་སྔོན་དུ། མི་སུ་ཞིག་ཁང་བ་འདིའི་ནང་བསྡད་པ་ཡིན” ཞེས་དྲིས།
“འེ། སྐུ་ཞབས་ལགས། ངས་ཡང་བསྐྱར་ཁྱོད་ལ་ཐེངས་གཅིག་ལབ་ཆོག ངས་སྔར་
ནས་བཤད་ཟིན། སྔོན་ཆད་སི་ཕུའུ་ལུའོ་ཨེར་སི་དང་མུའུ་ནེ་གཉིས་ཀ་བསྡད་པ་རེད། སྲས་
མོ་པུའུ་ལེ་ཐ•སི་ཕུའུ་ལུའོ་ཨེར་སི་ནི་ཟློས་གར་ཁང་དུ་ཡོད་དུས་ཀྱི་མིང་ཡིན། ལྕམ་མོ་
མུའུ་ནེ་ནི་དངོས་མིང་རེད། ངའི་ཁང་བ་ནི་རྣམ་དག་ཡིན་པས་སྐད་གྲགས་ཤིན་ཏུ་ཆེ། པར་
སྒྲོམ་དུ་བཅུག་པའི་གཉེན་སྒྲིག་ཡི་གེ་ནི་གཟེར་བུའི་སྟེང་དུ་བཀལ
“སྲས་མོ་སི་ཕུའུ་ལུའོ་ཨེར་སི་ནི་ཅི་འདྲ་ཞིག་རེད། ངས་འཆད་བཞིན་པ་ནི་མོའི་ཕྱི་
གཟུགས་ག་འདྲ་རེད་ཟེར་བ་དེ་ཡིན།”
“འོ། སྐུ་ཞབས། སྐྲ་ནག་པོ་རེད། གཟུགས་ཐུང་ལ་རྒྱགས་པོ་ཅན་ཏེ། ངོ་གདོང་ཁྱད་
མཚར་ཞིག་འདུག ཁོ་གཉིས་གཟའ་འཁོར་སྔོན་མའི་གཟའ་མིག་དམར་ཉིན་སྤར་སོང་།
ད་ནི་གཟའ་འཁོར་གཅིག་འགོར་ཟིན།”
“ཁོ་གཉིས་མ་ཡོང་བའི་སྔོན་ལ་སུ་ཞིག་གིས་གླས་པ་ཡིན།”
“ཨུན། སྐྱེས་པ་མི་ཧྲེང་འདྲུད་འཁོར་གྱི་ཚོང་གཉེར་མཁན་ཞིག་རེད། ཁོས་གཟའ་
འཁོར་གཅིག་གི་ཁང་གླའང་མ་སྤྲད་པར་བུད་སོང་། དེའི་སྔོན་ལ་ལྕམ་མོ་ཁོ་ལའོ་ཏེ་དང་
མོའི་བྱིས་པ་གཉིས་ཀ་ཡིན། ཁོ་ཚོ་ཟླ་བ་བཞིའི་རིང་བསྡད་ཟིན། དེའི་ཡར་སྔོན་དུ་སྐུ་
ཞབས་རྒན་པ་ཏུའོ་དབྱིར་ལགས་རེད། དེའི་ཁང་གླ་ནི་ཁོའི་བུ་ཡིས་སྤྲད་སོང་། ཁོ་ཟླ་
བ་དྲུག་ལ་བསྡད། འདི་ལྟར་ཡར་དེད་ན་ལོ་གཅིག་སྔོན་དུ་འགྲོ་ཐུབ། དེའི་ཡར་སྔོན་གྱི་
གནས་ཚུལ་ངས་ཀྱང་དྲན་གྱིན་མི་འདུག་ལགས།”
ཁོས་མོ་ལ་ཐུགས་རྗེ་ཆེ་ཞུས་རྗེས། མགོ་བོ་སྒུར་ཞིང་ཕྲག་པ་གློད་ཞོར་རང་གི་ཁང་
བའི་ནང་དུ་ལོག ཁང་བའི་ནང་ཧྲིལ་པོ་ནི་སྲོག་དང་བྲལ་པའི་བེམ་པོ་ཞིག་དང་འདྲ་སྟེ།
དེར་སྲོག་དབུགས་སྩོལ་བའི་རྒྱུ་ནི་ཡོངས་སུ་ཡལ་ཟིན་ལ། རྩྭ་ཀུའེ་ཧྭ་ཡི་དྲི་བསུང་ཡང་
ཤུལ་མེད་དུ་ཡལ་བར་བརྟེན། དེའི་ཚབ་ཏུ་མཆེད་ཡོང་བ་ནི་ཁྱིམ་ཆས་རུལ་བའི་དྲི་མ་ཁ་
མོ་སྟེ། གཡོ་བ་མེད་པའི་དྲི་མ་དེ་རང་ངོ་། །
རེ་བའི་མེ་ལྕེས་ཁོའི་ཡིད་ཆེས་ཀྱི་བུད་ཤིང་ཡོངས་སུ་བསྲེགས། དེ་གར་ཙོག་ནས་
སིར་སིར་གྱི་སྒྲ་སྒྲོག་པའི་སོལ་རླངས་ཀྱི་གློག་གི་འོད་སེར་པོར་བལྟས་ནས་བསྡད། ཡུད་ཙམ་གྱི་རྗེས་སུ།
ཁོ་མལ་ཁྲིའི་གམ་དུ་ཕྱིན་ནས་རས་གདན་དེ་ནར་མོ་མང་པོར་གཤགས་
ཤིང་། མཐུད་ནས་གྲི་ཁ་སྤྱད་དེ་རས་དག་གིས་སྒེའུ་ཁུང་དང་སྒོ་ཡི་སྲུབས་ཀ་ཀུན་དམ་པོར་
བཅད། ལས་ཀ་དེ་ཚགས་སུ་ཆུད་རྗེས། ཁོས་སོལ་རླངས་ཀྱི་གློག་གཟིམས་འཕྲལ། འབྱེད་
སྒོ་ཆེར་ཕྱེ་བ་ལས་མེ་མ་བསྒྲོན། དེ་ནས་བསམ་དོན་ཡོངས་སུ་གྲུབ་ཟིན་པ་ལྟར་མལ་ཁྲིའི་
སྟེང་དུ་བདེ་བར་ཉལ།
དོ་དགོང་ནི་ལྕམ་མོ་མའེ་ཁུའུ་ལྦུ་ཆང་ལེན་དུ་འགྲོ་བའི་རེས་ལ་བབས་ཡོད་པས།
མོས་དེ་དག་ཁྱེར་ཡོང་རྗེས་ལྕམ་མོ་པའོ་ཏིའེ་དང་མཉམ་པོར་ས་འོག་གི་ཁང་བའི་ནང་དུ་
བསྡད། གནས་དེ་ནི་ཁང་བདག་མ་རྣམས་འཛོམས་སའི་ཡུལ་རང་སྟེ། སྲིན་འབུ་དག་ཤི་མི་
འགྲོ་བའི་ཡུལ་ཡང་ངོ་། །
“དོ་དགོང་ངས་ཐོག་རྩེག་གསུམ་པའི་རྒྱབ་ཁང་དེ་མི་ཞིག་ལ་གླས་པ་ཡིན།” ལྕམ་
མོ་པའོ་ཏིའེ་ཡིས་ཆང་གི་ལྦུ་བ་ཀར་ཀོར་དུ་འཁྱིལ་འདུག་པའི་ཚུལ་ལ་ལྟ་ཞོར “གཞོན
ནུ་ཞིག་གིས་གླས་སོང་། ཁོ་མལ་ཁྲིའི་སྟེང་དུ་ཉལ་ནས་ཆུ་ཚོད་གཉིས་འགོར་ཟིན” ཅེས་
བརྗོད་འོངས།
“ངོ་མ་ཡིན་ནམ། ལྕམ་མོ་པའོ་ཏིའེ།” ལྕམ་མོ་མའེ་ཁུའུ་ཡིས་རྗེས་སུ་ཡི་རང་ཆེན་
པོའི་ཉམས་དང་བཅས “ཁྱོད་ཀྱིས་ཁང་བ་དེའི་རིགས་གླ་ཐུབ་བྱུང་བ་ནི་ངོ་མ་འཇོན་པོ་
འདུག དེས་ན་ཁྱོད་ཀྱིས་ཁོ་ལ་དོན་དངོས་མ་བཤད་དམ” ཟེར། མོས་དེ་ལྟར་འཆད་དུས་སྐད་མགོ་ཇེ་དམར་སོང་ཞིང་།
ད་རུང་ཤ་བེ་ཤུབ་བེར་སྐད་ཆ་འགའ་ཡང་སྨྲས་སོང་།
“ཁང་བ་ཟེར་རམ།” ལྕམ་མོ་པའོ་ཏིའེ་ཡིས་ལྕེ་དྲེག་ལྕི་བའི་སྐད་གདངས་ཀྱིས “དེ་
སྔོན་ཁྱིམ་ཆས་གྲ་སྒྲིག་བྱས་རྗེས་གླ་གཏོང་བྱེད་འདོད་ཀྱང་། ལྕམ་མོ་མའེ་ཁུའུ་ལགས།
ངས་ཁོ་ལ་མ་བཤད” ཟེར།
“ལྕམ་མོ། ཁྱོད་ཀྱི་བསམ་ཚུལ་དེ་འགྲིག་འདུག ང་ཚོ་ནི་ཁང་བ་གླས་ནས་ཁ་གསོ་
མཁན་ཡིན་པས། ལྕམ་མོ། ཁྱོད་ལ་ངོ་མ་ཚོང་རྒྱག་པའི་ཀླད་པ་འདུག གལ་སྲིད་མི་རྣམས་
ཀྱིས་ཁང་བ་དེའི་མལ་ཁྲིའི་སྟེང་ནས་མི་ཞིག་གིས་རང་ཤི་བརྒྱབ་པ་ཤེས་ཚེ། མི་མང་ཤོས་
ཀྱིས་ཁང་བ་དེ་གླ་མི་སྲིད།”
“རེད་ཡ། ང་ཚོ་ཁང་བ་གླ་གཏོང་བར་བརྟེན་ནས་གསོན་དགོས་པ་ཡིན།” ལྕམ་མོ་
པའོ་ཏིའེ་ཡིས་དེ་ལྟར་བཤད།
“རེད་ཡ། ལྕམ་མོ། ཅུང་ཙམ་ཡང་འཆུགས་མི་འདུག གཟའ་འཁོར་གཅིག་གི་སྔོན་
ཏག་ཏག་ལ། ངས་ཁྱོད་ཚོར་རོགས་བྱས་ནས་ཐོག་རྩེག་གསུམ་པའི་རྒྱབ་ཁང་དེར་གད་
བདར་བྱས། ཅི་འདྲའི་བུ་མོ་མཛེས་མ་ཞིག་ཨང་། བློ་ཡུལ་ལས་འདས་པ་ནི་མོས་སོལ་
རླངས་སྤྱད་ནས་རང་ཤི་བརྒྱབ་ཟིན། མོའི་ངོ་གདོང་ཆུང་ཆུང་དེ་སྙིང་རྗེ་བ་ལ། ལྕམ་མོ་པའོ་
ཏིའེ་ལགས།”
“རེད་ཡ། མོ་ནི་མཛེས་མ་ཞིག་འདུག” ལྕམ་མོ་པའོ་ཏིའེ་ཡིས་འཐད་པ་དང་སྐྱོན་
བརྗོད་འདྲེས་མས “ཡིན་ནའང་མོའི་སྨིན་མ་གཡོན་པའི་འགྲམ་གྱི་སྨེ་བ་དེས་བསླད་
འདུག ལྕམ་མོ་མའེ་ཁུའུ། ཁྱོད་ཀྱིས་ཕོར་བའི་ནང་གང་དུ་འཇུག་རོགས།”

བྲེལ་ཟིང་ཆེ་བའི་བར་ཁེ་པ་ཡི་འཆར་ཡན་ལོ་རྒྱུས།

དངུལ་འཛིན་གཉེར་སྐྱོང་པ་ཧ་ཝེ“མའེ་ཁུའོ་སི་བེར་གྱི་ལས་དོན་སའོ་ཡི་གསང་
གནད་དྲུང་ཡིག་ཕེ་ཁྲེ་ཡིས་སྔ་དྲོའི་ཆུ་ཚོད་དགུ་དང་ཕྱེད་ཀའི་སྟེང་། རང་ཉིད་ཀྱི་
སྦྱིན་བདག་དང་ཁོའི་ལོ་ན་གཞོན་པའི་མགྱོགས་འབྲི་མཁན་བུ་མོ་དེ་གཉིས་ཀ་མཉམ་
པོར་ཚབ་ཚུབ་ངང་ནང་དུ་ཡོང་བ་མཐོང་བས། ནམ་རྒྱུན་ཉམས་སྣང་ཅི་ཡང་མེད་
པའི་བཞིན་ངོས་སུ་ཡ་མཚན་དང་ཁྱད་མཚར་གྱི་རྣམ་པ་དེ་མངོན་པར་བྱས་སོང་།
མའེ་ཁུའོ་སི་བེར་གྱིས་བྲེལ་མྱུར་ངང “ཞོགས་པ་བདེ་ལེགས། ཕེ་ཁྲེ” ཞེས་སྨྲས་
འཕྲལ། རང་གི་གཞུང་སྒྲུབ་ཅོག་ཙེ་གཏད་ནས་བུད་སོང་སྟེ། འགྲོ་ཚུལ་དེ་ནི་ཅོག་ཙེ་
ལས་ལྡིང་ནས་བུད་ལོས་འགྲོ་འདོད་བྱུང༌། མཐུད་ནས་ཁོས་ནི་མགོ་བོ་སྒུར་སྒུར་གྱིས་
དེ་གར་གཅིག་ཏུ་སྤུངས་པའི་འཕྲིན་ཡིག་དང་གློག་འཕྲིན་བཅས་གཙང་དག་བྱེད་
མགོ་བརྩམས།
ལོ་ན་གཞོན་པའི་བུ་མོ་དེ་ལོ་གཅིག་གི་རིང་ལ་མའེ་ཁུའོ་སི་བེར་གྱི་མགྱོགས་
འབྲི་མཁན་བྱས་པ་ཡིན། མོའི་མཛེས་ཤིང་སྡུག་པའི་ཆ་ནི་མགྱོགས་འབྲི་མཁན་གཞན་
གྱིས་བསྒྲུན་དུ་མེད། མོར་མཚོན་ན་མཛེས་ཤིང་གཞན་ཡིད་འགུགས་བྱེད་ཀྱི་ཕང་པ་
ཏུའུ་ཡི་རྣམ་པ་མངོན་པའི་སྐྲ་ཚུགས་དེ་མི་འཇོག་ལ། སྐེ་རྒྱན་དང་ལག་གདུབ། བྱ་སྙིང་
དབྱིབས་ཀྱི་དངོས་པོ་ཡང་འདོགས་པར་མི་བྱེད་པ་དང་། གཞན་གྱིས་གདན་འདྲེན་བྱས་
ནས་ཟ་མ་བཟའ་རུ་འགྲོ་བའི་རྣམ་འགྱུར་དང་ལེན་བྱེད་པའི་གྲ་སྒྲིག་ཀྱང་རྩ་བ་ནས་མི་
བགྱི་བ་ཡིན། མོའི་ཐལ་མདོག་གི་གྱོན་ཆས་ནི་སྤྱིར་བཏང་ལགས་ཀྱང་། ལུས་སུ་གོན་ཚེ་
ཚད་དང་རན་པའི་ཁར་བག་ཡོད་དུ་ཡང་འདུག བཞུན་མོར་མངོན་པའི་ཞྭ་མོ་ནག་པོའི་
སྟེང་མདོག་ལྗང་སེར་ཡིན་པའི་ནེ་ཙོ་ཡི་སྒྲོ་སྤུ་ཞིག་བཙུགས་ནས་ཡོད། དེ་རིང་སྔ་དྲོ། མོའི་
ལུས་སྟེང་དུ་ཞི་འཇམ་དང་སྐྱེངས་ཉམས་ཀྱི་ཟེར་མ་རེ་མངོན་ཐོག འདྲེན་བྱེད་ནི་རྨི་ལམ་
ནང་བཞིན་དྭངས་ཤིང་གསལ་ལ། མཁུར་ཚོས་ཀྱང་ཁམ་བུའི་མེ་ཏོག་ལྟར་མཛེས་དགུས་
ཁྱོགས་ཏེ། བཞིན་ངོས་སུ་ད་དུང་བདེ་སྐྱིད་ཀྱི་མདངས་དང་སྔ་དོན་ཕྱིར་དྲན་གྱི་ཉམས་
འགྱུར་ཡང་འདུག་གོ །
ཕེ་ཁྲེ་ནི་སྔར་བཞིན་མཚར་སྣང་གི་ཀློང་དུ་འཁྱམས་ཡོད་དེ། མོའི་དེ་རིང་ཞོགས་པའི་
སྦྱོར་བ་ནི་སྔོན་ཆད་དང་ཡེ་ནས་མི་འདྲ་བའི་ཆ་འགའ་འདུག མོ་ནི་སྔར་རྒྱུན་ལྟར་ཐད་
ཀར་རང་གི་གཞུང་སྒྲུབ་ཙོག་ཙེ་ཡོད་སའི་གཞོགས་ཁང་ནང་དུ་མ་སོང་སྟེ། ཅི་བྱེད་མི་ཤེས་
པའི་ཉམས་དང་བཅས་ཕྱི་ཡི་གཞུང་སྒྲུབ་ཁང་དེའི་ནང་ཡུད་ཙམ་རིང་བསྡད་པ་རེད། རེབ་
ཐེངས་ཤིག་ལ། མོ་ནི་མའེ་ཁུའོ་སི་བེར་གྱི་གཞུང་སྒྲུབ་ཅོག་ཙེ་དང་གཏུགས་ནས་བསྡད་
སོང་ལ། ཆེས་ཆེར་ཉེ་བས་ཕ་རོལ་པོར་རང་ཉིད་ཁོའི་དྲུང་དུ་ཡོད་པ་ཤེས་སུ་འཇུག་བསམ་
པ་དང་དབྱེར་མ་མཆིས།
གཞུང་སྒྲུབ་ཅོག་ཙེའི་མདུན་དུ་ཙོག་ཟིན་པའི་མི་ནི་ངོ་མ་འཕྲུལ་ཆས་ཀྱི་མི་ལྟ་བུ་
ཞིག་ཏུ་གྱུར་འདུག དེ་ནི་བྲེལ་ཟིང་ཆེ་བའི་གྲོང་ཁྱེར་ཉིའུ་ཡུའེ་ཡི་བར་ཁེ་པ་ཞིག་སྟེ།
འུར་འུར་གྲག་པའི་འཁོར་སོ་མང་པོ་དང་ཤེད་ཐག་གིས་ཁོ་སྔོན་དུ་འདེད་ཀྱིན་གདའ།
“འོ ཅི་རེད། དོན་དག་ཡོད་དམ།” མའེ་ཁུའོ་སི་བེར་གྱི་རྩུབ་པའི་ངག་གིས་
དེ་ལྟར་དྲིས་འོངས། ཁོས་ཁ་གཤགས་ཟིན་པའི་འཕྲིན་ཡིག་སོགས་གཞུང་སྒྲུབ་ཅོག་ཙེའི་
སྟེང་དུ་བཞག་པ་ནི་གར་སྟེགས་ངོས་ཀྱི་ཁ་བ་བཟོས་མ་དང་འདྲ། གཞན་དུ་ཁོའི་རྣོ་ཞིང་
ཐལ་མདོག་གི་མིག་ཟུང་དེར་འགྲུལ་དགའ་མེད་པར། སུན་སྣང་གི་ཉམས་མངོན་ཞོར་མོ་
ལ་སྐོར་ལྟ་ཞིག་བྱས་བྱུང་།
“དོན་དག་ཅང་མེད།” མགྱོགས་འབྲི་མཁན་གྱིས་དེ་ལྟར་ལན་ལྡོན་འཕྲལ། དགོད་
འཛུམ་དང་བཅས་ཕྱིར་བུད་སོང་།
“སྐུ་ཞབས་ཕེ་ཁྲེ་ལགས།” མོས་གསང་གནད་དྲུང་ཡིག་ལ་སྐུ་ཞབས “མའེ་ཁུའོ་སི་
བེར་གྱིས་ཁ་སང་ཁྱོད་ལ་མགྱོགས་འབྲི་མཁན་གཞན་ཞིག་གདན་འདྲེན་ཞུ་རྒྱུ་ཡིན་ཞེས་
བརྗོད་མ་སོང་ངམ” ཞེས་དྲིས་འོངས།
“བཤད་ཟིན།” ཕེ་ཁྲེ་ཡིས “ཁོས་ང་ལ་གཞན་པ་ཞིག་ཚོལ་ཞེས་སྨྲས་སོང་། དེ་བས་
ཁ་སང་ཕྱི་དྲོ་ངས་མཚམས་སྦྱོར་སའོ་ལ་གནས་ཚུལ་དེ་ལབ་ཟིན། ད་ནངས་མི་འགའ་རེ་
བསྐྱལ་ཡོང་སྟེ་ང་ཚོས་བལྟ་རྒྱུ་བྱས་ཡོད། ད་ནི་ཆུ་ཚོད་དགུ་དང་སྐར་མ་ཞེ་ལྔར་སླེབས་
མོད། ཡིན་ནའང་ཞྭ་མོ་ཧར་པོ་ཅན་གོན་མཁན་ནམ་ཐང་འབྲས་ཀྱི་ཁ་གཙང་ཐང་ཆུ་ལྡོད་
པར་བྱེད་པ་ཞིག་ད་སྔ་སླེབས་མ་བྱུང” ཞེས་ལན་འདེབས་པར་བྱེད།
“འོ་ན། མི་གཞན་གྱིས་ངའི་ཚབ་མ་བྱས་པའི་སྔོན་ལ།” ལོ་ན་གཞོན་པའི་བུ་མོ་
དེས “ངས་སྔོན་ཆད་ལྟར་བྱ་བ་ལེགས་པོ་སྒྲུབ་དགོས་སམ” ཞེས་བརྗོད་མ་ཐག རང་གི་
གཞུང་སྒྲུབ་ཅོག་ཙེའི་མདུན་དུ་ཕྱིན་ཏེ། མདོག་ལྗང་སེར་ཡིན་པའི་ནེ་ཚོའི་སྒྲོ་སྤུ་གསབ་
སྣང་བའི་ཞྭ་མོ་ནག་པོ་དེ་སྔར་གྱི་འགེལ་ས་དེར་བཀལ་སོང་།
མི་སུ་ཞིག་གིས་ཚོང་ཟོང་ཆེས་བྲིན་དུས་ཀྱི་ཉིའུ་ཡུའེ་ཡི་བར་ཁེ་པ་མཐོང་མ་མྱོང་
ཚེ། ཁོ་ལ་མིའི་རིགས་རིག་པའི་ཆེད་མཁས་པའི་ཐོབ་ཐང་ཡོད་མི་སྲིད། སྙན་ངག་པ་
ཞིག་གིས “མཚར་སྡུག་གི་ཚེ་སྲོག་ཁྲོད་དུ་བྲེལ་ཟིང་གི་དུས་ཚོད་རེ་ཡོད་ངེས” ཞེས་
བསྔགས་མྱོང་། བར་ཁེ་པ་ཞིག་གི་ངོས་ནས་བཤད་ན། དུས་ཚོད་གཅིག་རེ་ནི་བྲེལ་ཟིང་
ཅན་ཡིན་པར་མ་ཟད། ཁོའི་སྐར་མ་རེ་རེ་དང་སྐར་ཆ་རེ་རེ་ཡང་ཁོམ་མེད་བྲེལ་བ་ཆེ་སྟེ།
དཔེར་ན་འགྲུལ་པས་གང་ཟིན་པའི་འཁོར་སྒམ་ལྟ་བུ་སྟེ། སྔ་གཞུག་གི་སྣེ་མོ་ལའང་རྐང་བ་
འཇོག་ས་མེད་པ་ལྟ་བུའོ། །
དེ་རིང་ནི་ཧ་ཝེ•མའེ་ཁུའོ་སི་ཐེར་ཆེས་བྲེལ་ཟིང་ཆེ་བའི་ཉིན་མོ་ཡིན། རྐང་དངུལ་
འཛིན་ལོར་ལས་རིགས་ཀྱི་རང་སྒུལ་སྡུད་ལེན་འཕྲུལ་ཆས་ཀྱིས་དལ་བྲེལ་མེད་པར་ཤོག་བུ་
ནར་མོ་ཐུམ་རེ་རེ་ཕྱིར་སྐྱུག་མགོ་བརྩམས་ཟིན་ལ། ཁ་པར་གྱིས་ཀྱང་བར་མ་ཆད་པར་ཡང་
ཡང་གྲག་པའི་སྐྱོན་དེ་རྩལ་འདོན་བྱེད་ཀྱིན་གདའ། མི་རྣམས་ལས་དོན་སའོ་ནང་དུ་བུད་
ཡོང་བ་དང་། སྒྲོམ་སྐྱོར་གྱི་ཕྱི་རུ་ལུས་པོ་སྔུན་ལ་སྒུར་ཏེ་ཁོ་འབོད་པར་བྱེད། དེ་དག་ལས་ལ་
ལ་དགའ་བཞིན་ཡོད་ལ། འགའ་རེ་འཚབ་ཅིང་། སྐོར་ཞིག་གི་གདོང་ནག་ལ་སྐད་རྩུབ་པ་
དང་། རེ་འགས་ཁ་གཟེར་དྲག་པོ་བཅས་བྱས་འདུག འཕྲིན་ཡིག་སྐྱེལ་མཁན་ཆུང་བས་ཡི་
གེ་དང་གློག་འཕྲིན་བསྣམས་ནས་ཕྱི་སྐྱོད་ནང་འོང་བྱེད་པར་འགྱུར། ལས་དོན་ཁང་ནང་གི་
ལས་ཀ་སྒྲུབ་མཁན་ཚོའང་ཕར་ལྡིང་ཚུར་ལྡིང་བྱེད་ཀྱིན་འདུག་སྟེ། དྲག་རླུང་འཚུབ་དུས་གྲུ་
ནང་སྡོད་བཞིན་པའི་གྲུ་པ་ཚོ་དང་དབྱེར་མ་མཆིས། དེ་བས་ནམ་རྒྱུན་བཞིན་རས་སུ་རྣམ་
འགྱུར་ཆེན་པོ་མེད་པའི་ཕེ་ཁྲེ་ཡི་གདོང་ལའང་ཁོང་ཁྲོ་བའི་བཟོ་ལྟ་རེ་མངོན་པར་གྱུར།
བརྗེ་རེས་སའོ་ཡི་ནང་དུ་རླུང་ནག་གཡུག་པ་དང་རི་བོ་ཉིལ་བ། བུ་ཡུག་འཚུབ་པ།
འཁྱགས་རི་འགུལ་སྐྱོད། མེ་རི་འཕྱུར་བ་བཅས་ཀྱི་རྣམ་པ་བདོག་པས། རང་བྱུང་ཁམས་ཀྱི་
དྲག་འགྱུར་ནི་བར་ཁེ་པ་ཡི་ལས་དོན་ཁང་ནང་དུ་རྣམ་པ་ཆུང་ངུའི་ཚུལ་གྱིས་བསྐྱར་འཁྲབ་
བྱས་སོང་། མའེ་ཁུའོ་སི་བེར་གྱིས་རྐུབ་སྟེགས་རྩིག་འགྲམ་དུ་དེད་འཕྲལ། རང་གི་ཁོར་ཡུག་
ཇེ་ཆེར་བཏང་ནས་ལས་དོན་རེ་རེ་ཐག་གཅོད་བྱས་པར། བྲེལ་ཟིང་གི་ཚུལ་ནི་དངོས་གནས་
རྡོག་སྣེར་བརྟེན་ནས་བྲོ་གར་འཁྲབ་པ་དང་མཚུངས། ཁོ་ནི་རྐང་དངུལ་འཛིན་ལོར་གྱི་
གནས་བབ་མངོན་པའི་རང་སྒུལ་སྡུད་ལེན་འཕྲུལ་ཆས་ཀྱི་འགྲམ་ནས་ཁ་པར་གྱི་སར་ལྡིང་
འགྲོ་ལ། ཡང་གཞུང་སྒྲུབ་ཅོག་ཙེ་ཡི་དྲུང་ནས་སྒོ་ལམ་བར་མཆོང་བར་བྱེད་པས། ལུས་ཀྱི་
སྐྱེན་ཚུལ་ནི་སྦྱོང་བརྡར་ཡང་ཡང་བྱས་ཟིན་པའི་ཨ་ཙ་ར་དང་ཨ་ན་མ་ན་རེད།
འདི་ལྟར་བྲེལ་ཟིང་གི་འཚུབ་མ་འཁོར་ནས་ལས་ཀ་སྔར་ལས་ཇེ་ལྕིར་འགྲོ་བའི་སྒང་
དེར། བར་ཁེ་པ་ཡིས་གློ་བུར་གསེར་མདོག་གི་སྐྲ་ལོ་མཐོན་པོར་བཅིངས་ཐོག སྟེང་དུ་བར་
མེད་འགུལ་པའི་དར་སྣམ་ཞྭ་མོ་དང་རྔ་མོང་སྤུ་ཡིས་ཞྭ་རྒྱན་སྤྲས་པ། ལུས་སུ་མཚོ་གཟིག་
གི་པགས་པའི་ཕྱི་གོས་ཐུང་ངུ་གོན་ལ། སྐེ་རུ་མཐིལ་ཤིང་སྟེང་འདྲུད་པར་ཉེ་ཞིང་སྟར་ག་
ཡི་ཆེ་ཆུང་ཡོད་པའི་སྐེ་རྒྱན་དང་དངུལ་གྱི་བྱ་སྙིང་དབྱིབས་འདོགས་ཤིང་། ཕར་བལྟས་ཚེ་
དལ་ལྷོད་ཀྱི་རྣམ་པ་མངོན་པའི་བུ་མོ་ཞིག་རང་གི་མདུན་སར་ཡོང་འདུག་པ་མཐོང་།
ཕེ་ཁྲེ་ཡིས “མོ་ནི་མགྱོགས་འབྲི་མཁན་མཚམས་སྦྱོར་སའོ་ཡིས་མངགས་ནས་ཡོང་
བ་རེད། ལས་འདྲེན་བྱེད་དུ་ཡོང་བ་ཡིན་ཟེར” ཞེས་ངོ་སྤྲོད་བགྱིས།
མའེ་ཁུའོ་སི་བེར་ནི་ལུས་ཕྱེད་ཚུར་འཁོར་དུས། ལག་ཟུང་ནང་ད་རུང་ཤོག་བུ་བམ་
རྩེག་ཅིག་དང་རྐང་དངུལ་འཛིན་ལོར་གྱི་གནས་ཚུལ་གསལ་བའི་ཤོག་བྱང་སྐོར་ཞིག་
བཟུང་འདུག
“ཅི་ཞིག་འདྲེན་པར་བྱེད་པ་ཡིན།” ཁོས་སྨིན་མཚམས་གཅིག་ཏུ་སྡུད་བཞིན་དེ
ལྟར་འདྲི་བར་བྱེད།“མགྱོགས་འབྲི་མཁན་ལས་འདྲེན་བྱེད་པ་ཡིན།” ཕེ་ཁྲེ་ཡིས་མཐུད་དེ “ཁ་སང་
ཁྱོད་ཀྱིས་ང་ལ་ཁ་པར་བཏང་ནས་དེ་ལྟར་ངག་བཅོལ་བྱས་སོང་། ཁོ་ཚོར་ད་ནངས་ཞོགས་
པར་མི་གཅིག་མངགས་ནས་ཤོག་ཅེས་བརྗོད་པ་ཡིན” ཞེས་ཟེར།
“ཁྱོད་ཀྱི་ཀླད་པ་ཉོག་སོང་བ་མ་ཡིན་ནམ། ཕེ་ཁྲེ།” མའེ་ཁུའོ་སི་བེར་གྱིས “ངས་
ཁྱོད་ལ་དེ་ལྟར་ངག་བཅོལ་བྱེད་དགོས་དོན་ཅི་ཡོད། སྲས་མོ་ལའེ་སི་ལེ་ཡིས་འདི་གར་ལོ་
གཅིག་ལ་བྱ་བ་སྒྲུབ་པར་ང་མགུ་གང་བ་ཡིན། གལ་ཏེ་མོས་མུ་མཐུད་དུ་ལས་ཀ་འདི་སྒྲུབ་
འདོད་ཚེ། ལས་གནས་དེ་ནི་དུས་གཏན་དུ་མོར་དབང་ངོ་། །དགོངས་པ་མ་འཚོམས། སྲས་
མོ། འདི་རུ་ལས་གནས་སྟོང་བ་མེད། ཕེ་ཁྲེ། གང་མྱུར་ངང་མཚམས་སྦྱོར་སའོ་རུ་མི་མི་
དགོས་ཟེར་བའི་སྐད་ཆ་ཤོད། ད་ནས་སུ་ཡང་ནང་ལ་ལེན་མི་དགོས” ཞེས་ལབ་སོང་།
དངུལ་གྱི་བྱ་སྙིང་དབྱིབས་ཅན་དེ་ནི་ཕར་ཡོ་ཚུར་ཡོ་བྱས་བྱུང་སྟེ། མཛུབ་སྟོན་ལ་མི་
ཉན་པའི་ཚུལ་དུ་གཞུང་སྒྲུབ་ཁང་གི་ཁྱིམ་ཆས་ལ་ཕོག་རྡེབ་དང་བཅས་ཁྲོ་བའི་ངང་ཕྱིར་
ལོག་སོང་། ཕེ་ཁྲེ་ཡིས་ལས་ཀའི་བྲེལ་ཟིང་ཆེན་པོའི་ཁྲོད་ནོར་ཐོ་འབྲི་མཁན་ལ། སྦྱིན་
བདག་ནི་ཉེ་ལམ་ཕར་བལྟས་ན་སེམས་པ་རྣལ་དུ་ཕབ་ཐུབ་ཀྱིན་མི་འདུག སྔོན་ཆད་དང་
བསྡུར་ན་ལྡབ་ཀྱིས་བརྗེད་སླ་བ་ཞིག་ཏུ་འགྱུར་གྱིན་གདའ་ཞེས་བརྗོད་པར་མངོན།
ལས་ཀ་ནི་བྲེལ་ཟིང་ཇེ་ཆེ་ཡིན་ལ། གདངས་འགྲོས་ཀྱང་སྔར་ལས་ཇེ་མགྱོགས་རེད།
མའེ་ཁུའོ་སི་བེར་གྱི་རྒྱུན་མགྲོན་ལས་མ་དངུལ་བཏང་བ་མང་བའི་རྐང་དངུལ་འཛིན་ལོར་
མཁན་གྱི་ཁྲོད་དུ་རིགས་ལྔ་དྲུག་ཅིག་ལ་ཚོང་རའི་ནང་ཕོག་རྡེབ་ཆེན་པོ་ཐེབས། ཚུར་
ཉོས་པ་དང་ཕར་བཙོངས་པའི་འཛིན་ཡིག་ནི་ཁུག་རྟ་འཕུར་སྐྱོད་བྱེད་པ་ནང་བཞིན་ཕར་
སྐྱེལ་ཚུར་ལེན་དུ་བྲེལ། ཁོ་རང་ཉིད་ཀྱིས་གཟས་ནས་བཟུང་བའི་རྐང་དངུལ་འཛིན་ལོར་
གྱི་ལས་རིགས་འགའ་ཡང་ཉེན་ཁར་འཕྲད་ནས་བདོག དེ་བས་ཁོ་ནི་ཆེས་མགྱོགས་པོའི་
ངང་འཁོར་ཞིང་ལས་པ་ཧྲག་བསྡུས་ཡིན་ལ་བརྟན་ཞིང་འགྱུར་བ་མེད་པའི་འཕྲུལ་ཆས་
ཤིག་དང་འདྲ་སྟེ། བྲེལ་ཟིང་ཆེས་ཆེ་ཞིང་འཁོར་ཤུགས་ཡོད་ཚད་འདོན་པ། འཛོལ་མེད་
གནད་དུ་ཁེལ་ཐོག ཐེ་ཚོམ་ཟ་བ་གང་ཡང་མེད་ཅིང་། སྐད་ཆ་དང་སྦྱོར་བ། ཐག་གཅོད་
བཅས་ཡོད་ཚད་དུས་ཚོད་ཀྱི་ལྷུ་ལག་ནང་བཞིན་འཕལ་ག་འཕྲོད་པ་དང་མགྱོགས་མྱུར་
ཅན་ཡིན་པ་བཅས་སོ། །དངུལ་འཛིན་དང་གཞུང་བུན། སྒོར་མོ་བསྐྱི་བ་དང་གཏའ་མར་
འཇོག་པ། འགན་ལེན་དངུལ་དང་ཁག་ཐེག་དངོས་པོ་སྟེ། འདི་ནི་དངུལ་རྩ་ཡི་འཇིག་རྟེན་
ཞིག་ཡིན་པས། དེའི་ནང་དུ་མིའི་རིགས་ཀྱི་འཇིག་རྟེན་དང་རང་བྱུང་ཁམས་མི་ཆུད་དོ། །
དྲོས་ཇའི་དུས་ཚོད་བསླེབ་ལ་ཉེ་སྐབས། འུར་ཟིང་ནི་ཡུད་ཙམ་རིང་ཞི་འཇགས་སུ་
བུད་སོང་།
མའེ་ཁུའོ་སི་བེར་ནི་གཞུང་སྒྲུབ་ཅོག་ཙེ་ཡི་འགྲམ་དུ་ལངས་སྡོད་དུས། ལག་ནང་
དུ་གློག་འཕྲིན་དང་བརྗེད་ཐོ་ཡི་ཤོག་བྱང་གིས་གང་ནས་ཡོད། གཡས་ཕྱོགས་ཀྱི་རྣ་འབྱོག་
སྟེང་རང་ཐོན་ཚོན་སྨྱུག་ཅིག་གསབ་འདུག་ཅིང་། ཚོམ་བུར་ཆགས་པའི་སྐྲ་ལོ་ནི་ཡ་ཐོད་
དུ་འཕྱང་བར་མངོན། ཁོའི་སྒེའུ་ཁུང་དེ་ཕྱེ་ནས་ཡོད་ཅིང་། རྒྱུ་མཚན་ནི་སྙིང་ཉེ་བའི་ཁང་
སྡོད་བུ་མོ་སྟེ། དཔྱིད་ཀྱི་བུ་མོས་ས་ཆེན་པོའི་དྲོད་སྦུག་ནང་དྲོད་རླངས་ཁ་སྣོན་བྱས་ཟིན་
པས་རེད།
སྒེའུ་ཁུང་ནང་དུ་བྱིང་རྨུགས་ཀྱི་རྣམ་པ་ཞིག་རླུང་བུར་འགྲོགས་ནས་བུད་ཡོང་སྟེ། དེ་
ནི་རེ་ཆད་ཀྱི་རྣམ་པ་ཞིག་ཀྱང་ཡིན་སྣང་འཆར་ལ། ཡང་ལི་ཤི་ཡི་ཞི་འཇམ་གྱི་བསུང་ཞིམ་
དེའང་འདྲེས་ཙ་ན། སྐད་ཅིག་མ་དེའི་ནང་བར་ཁེ་པ་ནི་འགུལ་འཕག་བྱེད་ན་མི་འདོད་
པར་བཏང་སོང་། རྒྱུ་མཚན་ཡང་དག་དྲངས་ཚེ་རྣམ་པ་དེའི་རིགས་ནི་སྲས་མོ་ལའེ་སི་ལེར་
གཏོགས་ཏེ། མོའི་ཡིན་པ་ལ། མོ་གཅིག་པུ་ཁོ་ནར་ཡོད་དོ། །
རྣམ་པ་དེའི་རིགས་ཀྱིས་མོའི་ཞལ་རས་གསོན་ཉམས་ལྡན་པར་བཏང་སྟེ། ཕལ་ཆེར་
རེག་ནུས་པའི་ཚུལ་དུ་ཁོའི་མིག་མདུན་ལ་འཆར་བྱུང་། དེ་བས་དངུལ་རྩ་ཡི་འཇིག་རྟེན་
ནི་གློ་བུར་ཇེ་ཆུང་ལ་སོང་ནས་རྒྱང་རིང་གི་ནག་ཐིག་ཅིག་ཏུ་གྱུར། མོ་ནི་གཞོགས་ཀྱི་ཁང་
བ་དེའི་ནང་ཡོད་དེ། ཕར་ཕྱིན་ཚེ་གོམ་པ་ཉི་ཤུ་ལས་མེད།
“གནམ་རྒན་མ། ང་ད་ལྟ་འགྲོ་དགོས།” མའེ་ཁུའོ་སི་བེར་གྱི་ངག་ལས་དེ་ལྟར་ཤོར།
མཐུད་ནས “ང་ད་ལྟ་སོང་ནས་མོར་རེ་བ་ཞུ་དགོས། ངས་སྔ་མོ་ནས་འདི་ལྟར་ལས་རྒྱུ་ཅི་
ཞིག་ལ་མ་དྲན་པ་ཡིན་ནམ” ཞེས་བརྗོད་སོང་།
ཁོ་ནི་སྟོབས་ཤུགས་གཅིག་སྒྲིམ་གྱིས་ནང་གི་གཞུང་ལས་ཁང་དེ་རུ་བརྒྱུགས། ཚུལ་དེ་
ནི་རྐང་དངུལ་གཏོང་བའི་མིས་བྲེལ་མྱུར་ངང་གསབ་སྣོན་བྱེད་པ༸དང་ཡང་དག་མཚུངས།
ཁོ་ད་དུང་མགྱོགས་འབྲི་མཁན་གྱི་གཞུང་སྒྲུབ་ཅོག་ཙེའི་འགྲམ་ལ་བརྒྱུགས་ནས་ཕྱིན།
“སྲས་མོ་ལའེ་སི་ལེ་ལགས།” ཁོས་ཚབ་ཚུབ་ངང་ངག་སྒོ་ཕྱེ་སྟེ “ང་ལ་ཁོམ་པ་ཏོག་
ཙམ་ཡོད་པས། ངས་དུས་འདི་བེད་སྤྱད་ནས་སྐད་ཆ་འགའ་བཤད་འདོད། ཁྱོད་ངའི་ཆུང་
མ་བྱ་རྒྱུར་འཐད་པ་ཡིན་ནམ། ང་ལ་ངོ་མ་སྤྱིར་བཏང་གི་རྣམ་པར་བརྟེན་ནས་ཁྱོད་དང་
དུངས་པ་བརྗོད་པའི་དུས་ཚོད་མི་འདུག ཡིན་ནའང་ང་དངོས་གནས་ཁྱོད་ལ་དགའ། ཁྱོད་
ཀྱིས་མྱུར་དུ་ལན་འདེབས་རོགས་མཛོད་ཅིག མི་དེ་ཚོས་ད་ལྟ་ཞི་བདེ་རྒྱ་མཚོ་ཆེན་པོའི་
ལྕགས་ལམ་གྱི་རྐང་འཛིན་དངུལ་ལོར་འཕྲོག་ཉོ་བྱེད་ཀྱིན་གདའ” ཞེས་སྨྲས་བྱུང་།
“ཨིན། ཁྱོད་ཀྱིས་ཅི་ཞིག་འཆད་ཀྱིན་འདུག” གཞོན་སྐྱེས་བུ་མོ་དེས་དེ་ལྟར་འཆད་
ཞོར་ཡར་ལངས་བྱུང་བ་དང་། མིག་ཆེས་ཆེར་བགྲད་ནས་ཁོར་ཅེར་བར་བྱེད།
“ཁྱོད་ཀྱིས་མི་ཤེས་སམ།” མའེ་ཁུའོ་སི་བེར་ལ་བྲེལ་བ་ལངས་པས “ངའི་རེ་བ་ནི་
ཁྱོད་ང་དང་གཉེན་སྒྲིག་བྱ་རྒྱུ་དེ་ཡིན། ང་ཁྱོད་ལ་དགའ། སྲས་མོ་ལའེ་སི་ལེ་ལགས། ངས་
སྔ་མོ་ནས་ཁྱོད་ལ་བཤད་བསམས་བྱུང་།
དེ་བས་དོན་དག་ཅུང་ཉུང་དུས་འདིའི་བར་སྟོང་
ནང་བརྒྱུགས་ཡོང་བ་ཡིན། ཁོ་ཚོས་ད་ཡང་ཁ་པར་བཏང་ནས་ང་འཚོལ་གྱིན་འདུག ཕེ་
ཁྲ། དེ་ཚོར་ཡུད་ཙམ་སྒུགས་ཤིག་ཅེས་སྨྲ་རོགས། ཁྱོད་འཐད་དམ་མི་འཐད། སྲས་མོ་ལའེ་
སི་ལེ་ལགས” ཞེས་བརྗོད་འོངས།
མགྱོགས་འབྲི་མཁན་གྱི་སྦྱོར་བ་ནི་ཧ་ཅང་ཁྱད་མཚར་ཅན་ཏེ། ཐོག་མར་མོ་ནི་u
མཚན་ནས་ཧད་སོང་བ་དང་། མཐུད་དེ་མིག་ཆུ་ནི་མོའི་མཚར་སྣང་གིས་ཁྱབ་པའི་མིག་
མཐའ་རུ་འཁྱིལ་ཡོང་། དེ་ནས་མོ་ནི་མིག་མཆི་མ་ཤ་ལེར་སྤྲོ་བའི་ངང་བགད་སོང་སྟེ།
དཔུང་བ་གཅིག་གིས་གཉོམ་དུངས་དུངས་ཀྱི་ཉམས་དང་བཅས་བར་ཁེ་པ་ཡི་སྐེ་མཇིང་ལ་
འཁྱུད་པར་བྱས།
“ངས་ད་ལྟ་ཡོངས་སུ་ཤེས་ཟིན།” མོས་ངག་འཇམ་པོའི་སྒོ་ནས “འདི་འདྲའི་ཚོང་
དོན་ལ་འབད་ཚུལ་དེས་ཁྱོད་ཀྱིས་ཡོད་ཚད་བརྗེད་ཚར་བ་རེད། ང་ཐོག་མར་སྐྲག་སྟེ་
གནམ་ལ་ལན་གཅིག་ལྡིང་དགོས་བྱུང་། ཁྱོད་ཀྱིས་ངོ་མ་མི་དྲན་ནམ། ཧ་ཝེ། ང་ཚོས་མདང་
དགོང་ཆུ་ཚོད་བརྒྱད་པའི་སྟེང་སྲང་ལམ་ཟུར་གྱི་ཆོས་ཁང་ཆུང་བ་དེ་རུ་གཉེན་སྟོན་གྱི་ཆོ་
ག་སྤེལ་ཟིན་པ་མིན་ནམ” ཞེས་འདྲི་བར་བྱེད།

སྙིང་པོ་དབེན་པ།

སྐུ་ཞབས་ཐོར་སི•ཆིན་ཏི་ལེ་ཡིས་བར་ཁྱམས་བཅད་པ་ལས་གྲུབ་པའི་རང་གི་ཉལ་
ཁང་དེའི་ནང་གཟབ་གོས་ལ་དབུར་རྒྱག་གིན་འདུག དབུར་ཏེ་གཅིག་ནི་སོལ་རླངས་
སྤྱོད་པའི་ཐབ་ཀ་ཆུང་ངུ་དེའི་སྟེང་སྲོ་བཞིན་ལ། གཞན་གཅིག་པོ་དེ་རང་གི་ལག་ཏུ་བཟུང་
ནས་ཤེད་ཀྱིས་ཕར་འདེད་ཚུར་འདེད་བྱས་པར། ལྟེབ་གཉེར་རེ་རེ་ནི་རང་གི་འདོད་པ་
བཞིན་གནོན་ཐུབ་ཀྱིན་ཡོད། དུས་ཡུན་རིང་བོ་མི་འགོར་བར་ཁོའི་འབྱུག་རྩི་བསྐུས་པའི་
ཀོ་ལྷམ་ནས་གོང་བ་དམའ་བའི་ཁན་སྦྱར་གྱི་འདབས་ཀའི་བར་དུ་དོར་སྐུད་དྲང་མོ་གཉིས་
མཐོང་ཐུབ་ངེས། མི་སྣ་གཙོ་བོ་འདིའི་རྒྱན་སྤྲས་ཐད་ང་ཚོས་རྒྱུན་ལོན་ཐུབ་པ་ནི་འདི་ཙམ་
ཡིན། ལྷག་འཕྲོའི་དོན་དག་ཡོད་ཚད་ནི་རྣམ་ཤེས་བྲལ་ཅིང་བཟོ་ལྟར་ཡིད་འཇོག་བྱེད་པ་
དང་། ཡང་སྐྱོ་མདོག་ཁ་ལ་བབ་བསྟུན་བསྒྱུར་བཅོས་ཀྱི་ཐབས་ཤེས་མ་སྤྱད་ས་མི་འགྲོ་བའི་
མི་དེ་དག་ལ་ཚོད་དཔོག་བྱེད་དུ་ཆུགས་ཤིག ང་ཚོས་ཡང་བསྐྱར་ཁོ་མཐོང་བའི་ཚེ་ན། དེ་
ཡིས་རང་ཉིད་རྒྱན་སྤྲས་བྱས་ནས་གྲུང་ཤ་དོད་ལ་སླ་བཅོས་སྤུ་ཙམ་ཡང་མི་བྱེད་པ་ཅན་ཏེ།
ལྷོད་བདེ་དང་ཁོད་ཡངས། གྲུང་ཤ་དོད་པོའི་སྒོ་ནས་མཉམ་སྡོད་ཁང་གི་ཐེམ་སྐས་ལས་མར་
བབས་བྱུང་། ད་ལྟ་ཁོར་དཔེ་གཞི་ཅན་གྱི་ཉིའུ་ཡུའེ་ཡི་རྒྱལ་སྲས་ཀྱི་ཚུགས་ཀ་མངོན་ཡོད་
ཅིང་། བཞིན་ངོས་སུ་སུན་སྣང་གི་ཉམས་ཏོག་ཙམ་མངོན་ཞོར། ཕྱི་རུ་སོང་ནས་དགོང་མོའི་
དུས་ཀྱི་སྐྱོ་སངས་བཙལ་འདོད་པ་རང་ངོ་། །
ཆིན་ཏི་ལེ་ཡི་ལས་ཡོན་ལ་གཟའ་འཁོར་རེར་སྒོར་བཅོ་བརྒྱད་ཡོད། ཁོས་འཛུགས་
སྐྲུན་མཁན་གྱི་ལས་དོན་ཁང་ཞིག་ཏུ་བྱ་བ་སྒྲུབ་བཞིན་ཏེ། ད་ལོ་ལོ་ཉེར་གཉིས་ཡིན། ཁོའི་
འདོད་ཚུལ་ལ་འཛུགས་སྐྲུན་ནི་ངེས་དོན་གྱི་སྒྱུ་རྩལ་སྣ་གཅིག་ཡིན་པར་མ་ཟད། ཚུལ་དེར་
ཡིད་ཆེས་བཟློག་མེད་ཅིག་ཀྱང་འདུག གཏམ་འདི་ཉིའུ་ཡའེ་རུ་བཤད་པའི་སྤོབས་པ་
བྲལ་ཏེ། རྒྱུ་མཚན་ངེས་པར་འདྲེན་དགོས་ཚེ། རྣོ་ལྕགས་དང་ཨར་འདམ་གྱིས་གྲུབ་པའི་ཧྥོ་
ལ་ཐེ་ཨའེ་རུང་ཐོག་ཁང་ཆེན་མོ་ཡི་ཇུས་འགོད་ནི་སྨི་ལན་ཆོས་ཁང་ཆེན་མོདང་བསྡུར་
ན་ཞན་པས་སོ། །
ཆིན་ཏི་ལེ་ཡིས་གཟའ་འཁོར་རེའི་ཡོང་སྒོ་ལས་སྒོར་གཅིག་ཟུར་དུ་འཇོག་པ་ཡིན།
དེ་ལྟར་གཟའ་འཁོར་བཅུ་ལོངས་པའི་རྗེས་སུ། ཁོས་བསོགས་ཟིན་པའི་མ་དངུལ་དེ་ལས་
སེར་སྣ་ཆེ་བའི་དུས་ཚོད་རྒན་པོའི་དངོས་ཟོང་པུའུ་རུ་མི་དྲག་གི་ངོ་སོ་མངའ་བའི་མཚན་
མོ་ཞིག་ཉོ་བར་འགྱུར། དེའི་དུས་ཁོས་རང་ཉིད་སྒོར་ཁྲི་བརྒྱ་ལོངས་པའི་ཕྱུག་བདག་གམ་
སྤྱི་གཉེར་པ་ཆེན་པོའི་ཚུགས་ཀ་མངོན་པའི་རྒྱན་སྤྲོས་བྱས་པ་བརྒྱུད། འཚོ་བ་ཆེས་མཚར་
སྡུག་དང་ཀུན་འཛོམས་ཡིན་པའི་གནས་ཤིག་ཏུ་འགྲོ་སྲིད་ལ། དེ་གར་བཟོས་པ་ཆེས་
ལེགས་ཤིང་རིན་གོང་མཐོ་བའི་ནུབ་འཚལ་རེ་འཐུང་འགྲོ། མི་ཞིག་ལ་སྒོར་བཅུ་ཡོད་ཚེ།
སྣ་སྒོ་མོ་ནས་དུས་ཚོད་འགའི་རིང་གི་འབྱོར་ཕྱུག་ལྡན་ལ་ཁོམ་ལོང་འདུག་པའི་དུས་རིམ
དེ་རོལ་ཐུབ། ཁོའི་སྒོར་མོ་འདི་ཡིས་ཞིབ་བུར་མྱོང་རོལ་བྱས་ཆོག་པའི་འཚལ་མ་གཅིག་
འཐུང་བར་འདང་ངེས་ཅན་ཡིན། དེ་ཡང་ཅུང་ལེགས་པའི་ཨ་རག་དང་ཚད་དང་རན་པའི་
ཞབས་ཞུའི་སྒོར་མོ། ཞུའེ་ཅ་རྐང་གཅིག རླངས་འཁོར་གྱི་གླ། ད་དུང་སྤྱིར་བཏང་གི་འགྲོ་
སྒོ་གཞན་དག་བཅས་སོ། །
སྡུག་ལྡན་གྱི་མཚན་མོ་བདུན་ཅུ་རེ་ལས་སྤྲོ་སྐྱིད་ཀྱིས་ཁེངས་པའི་མཚན་ཞག་གཅིག་
བླང་བ་ནི། ཆིན་ཏི་ལེ་ཡི་ངོས་ནས་བརྗོད་ན་འགྱུར་མེད་ཀྱི་བདེ་སྐྱིད་བསུ་བའི་འབྱུང་ཁུངས་
རེད། ཁྱིམ་རྒྱུད་ཆེན་པོའི་བུ་ཕྲུག་དག་ལ་མཚོན་ནའང་ཆེས་ཐོག་མར་སྤྱི་ཚོགས་འབྲེལ་བའི་
ཁྱབ་ཁུངས་སུ་ཞུགས་པར། མི་ཚེ་གང་བོ་ལས་སོ་མ་གཞོན་ནུ་རུ་གྱུར་དུས་ཀྱི་སྐབས་དེ་མ
གཏོགས་གོ་སྐབས་མེད། དེ་ལྟར་མགོ་སྐྲ་དཀར་པོར་གྱུར་དུས་ཀྱང་། ཁོ་ཚོས་ནི་ཐོག་དང་པོའི་
མཚར་མཛེས་རྣམ་པ་དེ་ཕྱིར་དྲན་བྱ་རིན་ཡོད་པའི་དོན་གཅིག་པུ་རུ་རྩི་བཞིན་འདུག ཡིན་
ནའང་ཆིན་ཏི་ལེ་ལ་མཚོན་ན་གཟའ་འཁོར་བཅུ་རེའི་སྣ་ནས་ཡོད་སྲིད་པའི་དགའ་སྤྲོ་དེ་ནི་
ཐོག་དང་པོ་ནང་བཞིན་དྲག་པོ་དང་སེམས་སྐྱོམ། གསར་བ་གསར་རྐྱང་བཅས་ཡིན་ནོ། །དེ་
ཡང་ཟ་མ་ལ་དང་དོད་ཞེ་དྲག་བྱེད་མཁན་གྱི་མི་ཚོ་དང་མཉམ་པོར་འཛོམས་ཤིང་། ལྗོན་པའི་
གྲིབ་བརྙན་དང་དབྱངས་རྟ་ལྡེམ་པོར་བསྒྱུར་པའི་ཁོར་ཡུག་ནང་ལྷོད་ཀྱིག་གེར་ཙོག་སྟེ། མི་
ཡུལ་གྱི་དག་ཞིང་དུ་འཚོ་བའི་རྒྱུན་མགྲོན་རྣམས་ལ་ཕར་བལྟས་ཤིང་། དུས་མཚུངས་སུ་རང་
ཉིད་ཀྱང་ཁོ་ཚོས་བལྟ་སའི་མིག་འབེན་དུ་གྱུར་ཙ་ན། ཕན་ཚུན་གོ་སྡུར་བྱས་ཚེ། གཞོན་སྐྱེས་
བུ་མོ་ཞིག་ཐོག་དང་པོར་བྲོ་འཆམ་པའི་སྣང་བ་དང་ཕུ་ཐུང་ཅན་གྱི་དར་གོས་སྲབ་མོ་ནི་ཅང་
ལའང་རྩིས་སུ་མེད་དོ། །
ཆིན་ཏི་ལེ་ནི་པའེ་ལུའོ་ཧུའེ་ལམ་དུ་འགྲོ་བཞིན་པར། དེ་ནི་མཚན་དུས་སུ་གཟབ་
གོས་རྣལ་མ་གོན་ཟིན་པའི་དམག་གཟིགས་མཛད་སྒོ་དང་ཡང་དག་མཚུངས། དོ་དགོང་
ཁོ་ནི་ཕར་ལ་ལྟ་མཁན་ཡིན་པར་མ་ཟད། གཞན་གྱིས་ཚུར་ལ་བལྟ་བྱའི་མི་སྣ་རུའང་གྱུར་
ནས་ཡོད། དུས་ཕྱིས་ཀྱི་ཉིན་རེ་དགུའི་མཚན་མོའི་དུས་ནང་། ཁོས་ནི་རྩུབ་རེག་ཅན་གྱི
དོར་མ་དང་བལ་གྱིས་འཐག་པའི་ཚི་ལེན་གོན་ཏེ། ཚད་རིམ་དམའ་བའི་ཟ་ཁང་ནང་ཟ་མ་
སྟབས་བདེ་རེ་བཟའ་བའམ། ཡང་ན་ཟ་ཁང་ཆུང་བར་མགྱོགས་ཟས་ཤིག་ལེན་པ། དེ་མིན་
རང་གི་ཉལ་ཁང་ནང་དུ་སན་མིང་ཀྲི་ལ་སོ་འདེབས་ཞོར་ལྦུ་ཆང་བཏུང་དགོས་པ་བཅས་
ཡིན། ཡིན་ནའང་ཁོར་མཚོན་ན་དེ་ལྟར་བགྱི་བར་མོས། རྒྱུ་མཚན་དྲངས་ན་ཁོ་ནི་མཚན་
མོ་རེ་རེར་ལོ་གསར་ལ་རོལ་པ་ལྟར་ལགས་པའི་གྲོང་ཁྱེར་ཆེན་པོ་འདིའི་ངེས་དོན་གྱི་བུ་
མཆོག་རང་སྟེ། ཁོ་ལ་ཆ་བཞག་ཚེ་མཚན་མོ་གཅིག་ལ་ཀུན་ལས་ཁྱད་འཕགས་བྱེད་ཐུབ་
དུས་རབ་རིབ་ཀྱི་ཉི་མ་མང་པོ་ཞིག་ཁ་གསབ་བགྱི་ནུས་པས་སོ། །
ཆིན་ཏི་ལེ་ཡིས་གོམ་འགྲོས་ཇེ་དལ་དུ་བཏང་། དེ་ལྟར་ཐད་ཀར་སོང་ནས་སྲང་ལམ་
ཞེ་དགུ་པ་དང་གློག་འོད་ཁྲ་ཆིལ་གྱིས་བརྒྱན་པའི་སྤྲོ་དགའི་སྲང་ཆེན་འབྲེལ་མགོ་བརྩམ་
སའི་གནས་དེར་སླེབས། དུས་ཚོད་ད་རུང་སྔ་བར་འདུག ཉིན་བདུན་ཅུ་རེའི་སྣ་ནས་དར
བཟོའི་སྤྱི་ཚོགས་ནང་ཉིན་གཅིག་ལ་སྡོད་པར་བྱེད་པའི་མི་ལ་མཚོན་ན། སྤྱིར་བཏང་དུ་
ཁོའི་སྤྲོ་སྐྱིད་ཀྱི་དུས་ཡུན་དེ་ཇེ་རིང་དུ་གཏོང་ལ་མོས། མིག་འོད་སྣ་ཚོགས་པ་སྟེ། གསལ་
བོ་དང་གཡོ་སྒྱུ། མཚར་ཉམས། ཡི་རང་། ཅོ་འདྲི་བ། སེམས་ཤོར་པ་བཅས་ཀྱི་མདངས་
མངོན་པ་མང་པོ་མདའ་ཆར་བཞིན་དུ་ཁོ་ལ་གཟས་ཏེ་འཕངས་འོངས། རྒྱུ་མཚན་ནི་ཁོའི་
གྱོན་ཆས་དང་བཟོ་ལྟ་ཀུན་ལས་ཁོ་ནི་དུས་ཐོག་སྤྲོ་ཕེར་ལ་རྒྱབ་སྐྱོར་བྱེད་པ་ཞིག་ཡིན་པ་
གསལ་བཤད་བྱས་འདུག་པས་ཡིན།
ཁོ་ནི་དཀྱོག་ཟུར་ཞིག་ཏུ་ལངས་ནས་བསྡད་ལ། སེམས་ནང་དུ་རང་ཉིད་ཀྱིས་ཆེས་
རྒྱས་སྤྲོ་བྱེད་པའི་མཚན་མོར་རོགས་འདེགས་བྱེད་པའི་ཆེས་ལེགས་ཤིང་དར་བཟོ་ཆེ་བའི་
ཟ་ཁང་དེར་ལྡོག་དགོས་མིན་ཐད་བློ་རྩེ་ཉི་ཤུ་རྩ་ལྔ་བཀོལ། ཏག་ཏག་སྐབས་དེར་གཞོན་
ནུ་མ་ཞིག་ཡང་ཟོར་ལྡན་པའི་ངང་དཀྱོག་ཟུར་དེའི་ཕྱོགས་སུ་བརྒྱུགས་ཡོང་བར། འཁྱག་
རེངས་སུ་གྱུར་ཟིན་པའི་ཁ་བའི་སྟེང་ཤུད་ཙམ་བྱས་པར། ལྕིག་སྒྲ་དང་བཅས་མི་བགྲོད་
ལམ་གྱི་སྟེང་དུ་འགྱེལ་སོང་།
ཆིན་ཏི་ལེ་ཡིས་གང་མྱུར་ངང་བརྩེ་སེམས་དང་གུས་པ་ཡོད་པའི་སྒོ་ནས་མོ་ཡར་སྐྱོར་བྱུང་།
གཞོན་ནུ་མ་ཉིད་གྱོལ་མ་ལྡིང་གིས་ཁང་བ་ཞིག་གི་ཕྱོགས་སུ་ཕྱིན་ཏེ་རྩིག་པར་ཁེན
རྗེས། གཟབ་ནན་གྱི་ཉམས་དང་བཅས་ཁོར་བཀའ་དྲིན་ཞུས་འོངས།
“ངའི་རྐང་ཚིགས་བསྣད་སོང་བ་འདྲ།" མོས་མཐུད་དེ “ཐང་ལ་འགྱེལ་དུས
དཀྱོགས་སོང” ཟེར།
“ན་ཟུག་དྲག་པོ་སྐྱེས་སམ།” ཆིན་ཏི་ལེ་ཡིས་དེ་སྐད་དྲིས།
“ཤུགས་འདོན་པའི་དུས་སུ་གཞི་ནས་ན་ཡོང་། ངས་བསམས་ན་དུས་ཡུན་ངེས་ཅན་
ཞིག་ཕྱིན་ཚེ་ལམ་དུ་འགྲོ་ཐུབ་པ་འདྲ།"
“གལ་སྲིད་གཞན་པའི་ཕྱོགས་སུ་རོགས་རམ་འདྲ་བྱེད་དགོས་ཚེ།” གཞོན་ནུས་
གྲོས་འདོན་པའི་ཚུལ་དུ “དཔེར་ན་ཤིང་རྟ་ཞིག་གླ་བའམ། ཡང་ན།
“ཁྱོད་ལ་བཀའ་དྲིན་ཆེ་ཞུ།” གཞོན་ནུ་མས་རེ་ཞུ་ཡི་སྒོ་ནས་སྐད་དམའ་མོར “ཁྱོད་
ཀྱིས་གཏན་ནས་སེམས་ཁུར་བྱེད་མི་དགོས། ང་རང་ཉིད་ཀྱིས་སེམས་ཆུང་མ་བྱས་པའི་
རྐྱེན་གྱིས་རེད། ངའི་ལྷམ་ནི་སྤྱོད་སྒོ་ཆེ། ངའི་ལྷམ་གྱི་རྟིང་ཀར་ཁག་འཇོག་བྱེད་ས་མི་
འགྲོ" ཞེས་སྨྲ་བར་བྱེད།
ཆིན་ཏི་ལེ་ཡིས་གཞོན་ནུ་མ་དེར་རོབ་ལྟ་ཞིག་བྱས་པར། རང་ཉིད་ནི་ཅང་མ་འགོར་
བར་མོར་དགའ་འདུག་པ་ཤེས། མོར་མཚོན་ན་བབ་ཆགས་ཡིན་པའི་མཛེས་པ་རིགས་
ཤིག་བདོག་སྟེ། མིག་འོད་ལ་སྤྲོ་དགའ་དང་བརྩེ་བྱམས་ཀྱི་མདངས་མངོན་ནས་ཡོད། ལུས་
སུ་སྤྱིར་བཏང་གི་ལྭ་བ་ནག་པོ་ཞིག་གོན་འདུག་ཅིང་། ཕར་བལྟས་ན་ཚོང་པ་མོ་ཡིས་སྒེག
སྤྲོས་བྱས་འདྲའི་ཚོར་སྣང་སྟེར། མོའི་རིན་གོང་སླ་བའི་རྩྭ་ཞྭ་ནག་པོའི་འོག་ཏུ་སྨུག་མདོག
གི་སྐྲ་ལོ་རང་འོད་འཁྱུག་པར་བྱེད་ལ། དེའི་སྟེང་དུ་རྒྱན་ཆ་གང་ཡང་མེད་དེ། ངོས་སུ་དར་
སྐུད་རྐྱ་གཅིག་གིས་བྱེ་ལེབ་དབྱིབས་ཀྱི་མདུད་པ་བརྒྱབ་ནས་ཡོད། དེར་བརྟེན་མོ་ནི་རང་
ཁ་རང་གསོ་བྱེད་ལ་རངས་པའི་བུད་མེད་ཆེད་ལས་མཁན་ཚོའི་ཁྲོད་ཀྱི་ཆེས་ཕུལ་དུ་བྱུང་
བའི་དཔེ་གཞི་རུ་གྲུབ་འདུག
ལོ་ན་གཞོན་པའི་བཟོ་སྐྲུན་མཁན་ལ་གློ་བུར་དྲན་འཆར་ཞིག་བརྙེས་སོང་། དེ་ནི་
རང་གིས་གཞོན་ནུ་མ་དེ་གདན་འདྲེན་བྱས་ནས་མཉམ་པོར་ཟས་སྟོན་ལ་རོལ་རྒྱུའོ།
དུས་འཁོར་ཅན་གྱི་སྦྱོར་བ་ཆེན་པོ་ནི་དངོས་གནས་དགའ་འོས་པ་ཡིན་མོད། ཡིན་ནའང་
རྒྱུ་རྐྱེན་ཞིག་ཆད་འདུག་སྟེ། ནམ་ཡང་མི་ལ་བྲོ་མེད་ཁེར་རྐྱང་གི་ཚོར་སྣང་སྦྱིན་པ་དེ་རང་
རེད། ད་ལྟ་རྒྱུ་རྐྱེན་དེ་ནི་རང་གི་མིག་སྔུན་དུ་བཤམས་ཡོད་པ་མ་ཡིན་ནམ། གལ་སྲིད་
གཞིའི་རྒྱུ་མཐོ་བའི་གཞོན་ནུ་མ་ཞིག་གིས་རང་ཉིད་ལ་སྡོད་རོགས་བྱས་བྱུང་ན། ཁོའི་ཐུང་
དྲགས་པའི་སྤྲོ་བ་ཆེན་པོ་ནི་ལྡབ་ཀྱིས་འཕེལ་ངེས་པ་མ་ཡིན་ནམ། ཁོས་ནི་གཞོན་ནུ་མ་དེ་
གཞིའི་རྒྱུ་མཐོན་པོ་ཅན་ཡིན་པ་གཏན་ལ་འབེབས་ནུས་ཏེ། མོའི་རྣམ་འགྱུར་དང་གཏམ་
ཚིག་གིས་ཚུལ་དེ་བདེན་དཔང་བྱས་ཟིན་པས་སོ། །དེ་ཡང་མོས་མཛེས་བཟོ་བྱེད་སྟངས་ནི
སྤྱིར་བཏང་ཅན་ཡིན་ཡང་། ཆིན་ཏི་ལེ་ཡི་ཚོར་ངོགས་སུ་མོ་དང་མཉམ་པོར་ཟ་མ་ཟོས་ཚེ་
སྤྲོ་སྐྱིད་འབྱུང་ངེས་སྙམ་སོང་།
དྲན་ཚུལ་དེ་དག་ནི་གློག་གི་གར་བཞིན་ཁོའི་ཀླད་པའི་ནང་འགྱུ་ཙམ་བྱས་པར། ཁོས་
ནི་མོ་གདན་འདྲེན་རྒྱུ་སེམས་གཏིང་ནས་ཐག་བཅད་པར་མངོན། འཆུགས་མེད། སྒྲུབ་
སྟངས་འདི་ནི་དེ་འདྲའི་གུས་ཞབས་ལྡན་པ་ཞིག་མིན་ཡང་། ལས་བྱེད་བུད་མེད་ཚོས་དོན
དག་འདིའི་རིགས་ཀྱི་སྟེང་དུ་རྣམ་པ་ཁོ་ནར་ཨུ་ཚུགས་བྱེད་མི་ངེས་སོ། ། དེ་ཡང་སྐྱེས་པ་
ལ་ཚོད་དཔག་བྱེད་པའི་ཐད་དུ། མོ་རང་ཚོ་ནི་སྤྱིར་བཏང་དུ་རིག་པ་སྐྱེན་པོ་ཅན་རང་
ཡིན་ལ། དེར་མ་ཟད་རང་གི་ཚོད་དཔག་ནུས་པ་ནི་སྙིང་པོ་མེད་པའི་གོམས་སྲོལ་ལས་
ཀྱང་གཙོ་བར་བལྟ་ངེས། ཁོའི་སྒོར་མོ་བཅུ་བོ་དེ་བཀོད་སྤྱོད་ལེགས་པོ་བྱེད་ཤེས་ཚེ། ཁོ་
གཉིས་ཀྱི་བློ་ཡིད་ཚིམས་པའི་ཟས་ཐུན་གཅིག་ནི་ཟ་ཐུབ་པར་འདང་རྒྱག་མི་འདུག ད་ནི་
ཡིད་གཉིས་དཔྱང་ཐག་འཛིན་རྒྱུ་ཅི་ཡང་མེད་དེ། གཞོན་ནུ་མ་འདིའི་སྤྲོ་མེད་བྲོ་མེད་ཀྱི་
འཚོ་བའི་ཁྲོད་དུ། ཟས་ཐུན་འདི་ནི་བློ་ཡུལ་ལས་འགོངས་པའི་བརྒྱུད་རིམ་ཞིག་ཏུ་ཅིས་
མི་འགྱུར། མོར་ཟ་མ་དེ་ཟོས་རྗེས་སུ་འབྱུང་ངེས་པའི་བཀའ་དྲིན་ཟབ་མོ་དེར་ཆ་བཞག་
ནའང་། ཁོའི་ཡིད་ཀྱི་མགུ་གང་བ་དང་སྤྲོ་དགའ་ཡི་ཆ་དེ་འཕེལ་བར་ནུས་པ་མི་དམན་པ་
འདོན་ངེས་སོ། །
“ངའི་བསམ་ཚུལ་ནི།” ཁོས་གཡོ་ཟོལ་བྲལ་ལ་གཟབ་ནན་གྱི་སྒོ་ནས “ཁྱོད་ཀྱི་
རྐང་བར་ངལ་གསོ་དགོས་པའི་དུས་ཡུན་ནི་རང་ངོས་ཀྱི་རྟོག་འཕྲོ་ལས་ཀྱང་རིང་སྲིད།
དེར་བརྟེན་ངས་ད་ལྟ་ཕྱོགས་ཀུན་ལེགས་པའི་ཐབས་བཀོད་ཅིག་འདོན། དེ་ནི་ཁྱོད་ཀྱིས་
རྐང་བར་ངལ་ཅུང་ཙམ་གསོ་རུ་འཇུག་པའི་མཚུངས་སུ། ང་ལའང་ངོ་ཞིག་སྟེར་རོགས།
ཁྱོད་ད་ཅི་རྒྱུགས་ནས་དཀྱོག་མཚམས་དེར་སླེབས་ནས་ཐང་ལ་འགྱེལ་དུས་དེར། ངས་ནི་
རང་ཉིད་གཅིག་པུ་ཟ་མ་བཟའ་རུ་སོང་ན་སྙམ་ཡོད། ད་ནི་ཁྱོད་ང་དང་འགྲོགས་ཏེ་ཟ་མ་
བཟའ་རུ་འགྲོ་འེ། ང་ཚོས་བདེ་སྣང་ངང་ཟས་ཐུན་གཅིག་ཟ་ཞོར་དགའ་སྐྱིད་ངང་ཁ་བརྡ་
རེ་གློད་ཆོག་གམ། ཟ་མ་ཟོས་ཚར་དུས། ངས་བསམས་ན་ཁྱོད་ཀྱི་ཚིགས་བསྣད་པའི་རྐང་བ་
དེས་ཁྱོད་བདེ་བླག་དང་བཅས་རང་གི་ཁྱིམ་དུ་ཁྲིད་འགྲོ་ངེས” ཞེས་བརྗོད་སོང་།
གཞོན་ནུ་མས་མྱུར་སྟབས་ཀྱིས་མགོ་བོ་བཀྱགས་ཏེ། ཆིན་ཏི་ལེ་ཡི་མཛེས་ཤིང་སྙིང་
ཉེའི་རྣམ་པ་མངོན་པའི་བཞིན་རས་སུ་བལྟས་ཙམ་བྱས་བྱུང་། མོའི་མིག་ཟུང་ནི་ཆེས་
གསལ་བའི་ངང་དུ་རྡེབ་ཙམ་བགྱིས་འཕྲལ། ལྷད་མེད་ངང་ལྷུག་པོར་བགད་པར་མངོན།
“ཡིན་ཡང་ང་ཚོས་ཕན་ཚུན་ངོ་མི་ཤེས་པས། འདི་ལྟར་བྱས་ན་ག་ལ་འཚམ། དེ་
འདྲ་ཨེ་རེད་དམ།” མོས་སོམ་ཉིའི་སྒོ་ནས་དེ་ལྟར་བཤད་འོངས།
“དེར་མི་འཚམ་རྒྱུ་ཅི་ཡོད།” གཞོན་ནུས་དྲང་བོའི་ངག་གིས “ངས་རང་ཉིད་
མཚམས་སྦྱོར་བྱས་ཆོག་པར་ཞུ། མིང་ཧྲིལ་པོར་ཐོར་སི•ཆིན་ཏི་ལེ་རུ་འབོད། ངས་རང་
ནུས་ཅི་ཡོད་བཏོན་ཏེ་ང་ཚོའི་ཟས་ཐུན་འདི་ཡིད་ཚིམས་པ་ཞིག་ཏུ་གཏོང་སྲིད། དེའི་
འཕྲོར་ང་ནི་ཁྱེད་དང་ཁ་འབྲལ་ངེས་པའམ། ཡང་ན་ཁྱེད་ཁྱིམ་ལ་སྐྱེལ་བ་སྟེ། ཁྱེད་ཀྱིས་ཇི་
ལྟར་འདོད་ན་དེ་ལྟར་བྱས་ཆོག” ཅེས་སྨྲ་བར་བྱེད།
“འེ་ཡ།” གཞོན་ནུ་མས་ཆིན་ཏི་ལེ་ཡི་སླ་བཅོས་སྤུ་ཙམ་ཡང་བྱས་མེད་པའི་གྱོན་
ཆས་ལ་བལྟས་ཙམ་བྱས་རྗེས “ངས་གྱོན་ཆས་རྙིང་བ་འདི་གོན་ཡོད་ཐོག ཞྭ་མོའང་འདི་
ལྟར་རྙིང་བས་ཟ་མ་ཟ་རུ་འགྲོ་སྲོལ་མེད” ཟེར།
“དེར་འབྲེལ་བ་ཅི་ཞིག་ཡོད་དམ།” ཆིན་ཏི་ལེ་ཡིས་སྤྲོ་སེམས་འཁོལ་བའི་ངང
ངས་ཚིག་ཐག་ཆོད་པོར་སྨྲ་ནུས། ཁྱོད་ཀྱི་གྱོན་ཆས་གོན་སྟངས་འདིས་ནི། ང་ཚོའི་
མཐོང་འགྱུར་གྱི་སྟོན་མོའི་གྱོན་ཆས་ཆེས་ལེགས་པོ་གོན་མཁན་སུ་ལས་ཀྱང་ཉམས་སྟངས་
བཟང་ངེས་པ་ནི་གདོན་མི་ཟའོ” ཞེས་བརྗོད་བྱུང་།
“ངའི་རྐང་བའི་ཚིགས་ནང་དངོས་གནས་ཟུག་གཟེར་འདུག" གཞོན་ནུ་མས་གོམ་
གང་མདུན་དུ་བསྣུར་རྗེས་ཁས་ལེན་པའི་ཚུལ་དུ “ངས་བསམས་ན་རང་གིས་ཁྱེད་ཀྱི་
གདན་འདྲེན་དང་ལེན་བྱེད་དགོས་འདུག སྐུ་ཞབས་ཆིན་ཏི་ལེ་ལགས། ཁྱོད་ཀྱིས་ང་ལ་
སྲས་མོ་མ་ལེ་ཨན་ཞེས་བོས་པས་ཆོག” ཅེས་ལབ་སོང་།
“དེ་འདྲ་ཡིན་ན་འགྲོ་འེ། སྲས་མོ་མ་ལེ་ཨན་ལགས།” གཞོན་སྐྱེས་འཛུགས་སྐྲུན་
མཁན་ཉིད་དགའ་སྤྲོས་ཁེངས་ཙ་ན། གུས་ཞབས་དང་བཅས “ཁྱོད་ལམ་ཐག་རིང་བོ་ཞིག་
ལ་འགྲོ་མི་དགོས། འདི་ནས་ལམ་ཁ་གཅིག་བརྒལ་པར་ཆེས་བཟང་བའི་ཟ་ཁང་ཞིག་ཡོད།
ཁྱོད་ངའི་དཔུང་བར་ཁེན་ཆོག རེད། དལ་མོ་བྱས་ནས་འགྲོ། མི་གཅིག་ཟ་མ་ཟ་རུ་སོང་ཚེ་
ངོ་མ་སྙིང་པོ་མེད་ཟེར་བ་ཡིན། ཁྱོད་ལ་མཚོན་ན་དར་ཐོག་ཏུ་ཤུད་དེ་འགྱེལ་པ་ནི། ང་ལ་
མཐུན་འགྱུར་རམ་འདེགས་བྱེད་པ་དང་གཉིས་སུ་མི་འདུག” ཅེས་བཤད་འོངས།
ཁོ་གཉིས་པོ་ཟ་སྤྱད་ཁ་ཚང་བཤམས་སྣང་བའི་ཅོག་ཙེ་ཞིག་གི་མཐའ་རུ་ཙོག་པ་ན།
ལས་ལ་འཇོན་པའི་ཞབས་ཞུ་མཁན་ཞིག་གིས་ཉེ་དྲུང་ནས་ཧུར་པོའི་ངང་སྲི་ཞུ་བསྒྲུབས་
སོང་། དེའི་དུས་ཆིན་ཏི་ལེ་ཡི་ངོས་ཐད་ནས་བཤད་ན། ཁོའི་དུས་གཏན་ཕྱིར་བགྲོད་ནས་
ཁོ་ལ་ངེས་དོན་གྱི་སྤྲོ་སྣང་བསྐྱལ་ཡོང་བའི་ཚོར་སྣང་སྐྱེས་མགོ་བརྩམས།
ཟ་ཁང་དེའི་རྒྱན་སྤྲས་མཛེས་དཔལ་གྱི་ཆ་དེ། ཁོ་རྒྱུན་པར་དགའ་མྱོང་ལ་པའེ་ལུའོ་
ཧུའེ་ལམ་ནས་ཕར་ཕྱིན་ཚེ་འཕྲད་ངེས་པའི་གསོལ་མགྲོན་ཁང་དེར་ཅུང་མི་དོ་ནའང་། ཞིབ་
ལྟ་བྱས་ཚེ་ཡང་བར་ཁྱད་ཆེན་པོ་ཡོད་པ་མི་ཤེས་པར་སྣང་། ཟ་ཁང་ནང་དུ་གྱོན་ཆས་གྲ་དག་
གོན་མཁན་གྱི་འགྲུལ་པས་གང་འདུག་ཐོག ད་དུང་དབྱངས་དཀྲོལ་རུ་ཁག་བཟང་པོ་ཞིག་
ཀྱང་ཡོད་དེ། དེ་ཚོས་འཇམ་མཉེན་གྱི་རོལ་དབྱངས་ཤིག་དཀྲོལ་གྱིན་པ་ལ། ཁ་བརྡ་གློད་པར་
དགའ་བའི་རམ་བུ་བཏེགས་འགྲོ། གཞན་དུ་ཟ་མའི་བྲོ་བ་དང་ཞབས་ཞུའི་ཚུལ་ལའང་སྐྱོན་
གཟུག་རྒྱུ་ཡེ་ནས་མི་འདུག ཁོའི་ཡོང་རོགས་ལ་ཆ་བཞག་ན། གྱོན་ཆས་དང་འདོགས་ཆ་ནི་
དེ་འདྲ་གཟབ་སྤྲས་བྱས་མེད་ཀྱང་། རང་ཉིད་ཀྱི་ཐུན་མིན་ཁྱད་ཆོས་ཤིག་བདོག་པར། མོའི
བཞིན་གྱི་མཛེས་པ་དང་ལུས་ཀྱི་ལྡེམ་ལྕུག་བཅས་རང་བྱུང་ལྷུན་གྲུབ་ངང་འབུར་དུ་དོད་
སྣང་ངོ་། །འདིར་ཁ་ཚོན་བཅད་པའི་སྒོ་ནས་སྨྲར་རུང་བ་ནི། མོས་ཆིན་ཏི་ལེ་ཡི་སྐྱེ་སྟོབས་ཀྱི་
དཔལ་འབར་ཞིང་སྒམ་ཞིང་བརླིང་བའི་རྣམ་འགྱུར་ལས་གཞན། ཚ་དབལ་ཆེ་ཞིང་ཡ་ཡོ་
མེད་པའི་མིག་འབྲས་སྔོན་པོ་ཟུང་ལ་ལྟ་དུས། མོ་རང་ངོས་ཀྱི་མཛེས་པའི་བཞིན་རས་སུ་ཕལ་
ཆེར་དུངས་སེམས་ཕྱིར་མངོན་གྱི་རྣམ་པ་ཞིག་ཤར་ནས་ཡོད།
མཐུད་དེ་མན་ཧ་ཏུང་གི་སྨྱོ་ཧམ་དང་། དགོས་མེད་ཀྱི་ཁྲལ་སེམས། རང་མཆོག་རང་
སྤྲོ་ཡི་ཟིང་ཆ། ད་དུང་རང་བསྟོད་རང་སྤེལ་གྱི་སྲིན་ནད། སྤམ་མེ་སྤོམ་མེ་ཡི་ནད་ཡམས་
བཅས་ཀྱིས་ཐོར་སི•ཆིན་ཏི་ལེ་ནི་ཡིད་དབང་འགུགས་མགོ་བརྩམས། ཏག་ཏག་སྐབས་
དེར་ཁོ་ནི་པའེ་ལུའོ་ཧའེ་ལམ་དུ་འདུག་ཅིང་། ཁོར་ཡུག་ཧྲིལ་པོ་འདུ་འཛིའི་ཁེངས་པར་
མ་ཟད། མིག་ཟུང་མང་པོ་ཞིག་གིས་རང་ལ་གཟས་ནས་ཡོད། སྤྲོ་གར་གྱི་ཆ་མངོན་པའི་
གར་སྟེགས་དེའི་སྟེང་དུ། ཁོས་རང་ཉིད་ནི་མཚན་མོ་དེའི་ནང་གི་སྲས་པོ་དང་། ཁྱིམ་ནང་
མ་དངུལ་རྒྱ་ཆེན་བདོག་ལ། འདོད་པོ་མཐོ་བག་ཡིན་པའི་ཁོམ་སྡོད་གྲལ་རིམ་ཞིག་ཏུ་རྟོག
འཕྲོ་བྱས། ཁོས་ད་ལྟ་འཁྲབ་ཡུལ་དེའི་གྱོན་ཆས་གོན་ཚར་བས། འཁྲབ་སྟོན་མ་བྱས་ས་མི་
འགྲོ་བའི་མཐའ་ལ་གཏུགས་ཏེ་ཡོད་པར། སྲུང་ཞིང་སྐྱོབ་མཁན་གྱི་ལྷའི་ཕོ་ཉ་ཡོད་ཚད་
ཀྱིས་ད་ནི་ཁོ་འགོག་མི་ཐུབ་པ་ཡིན།
དེ་བས། ཁོས་སྲས་མོ་མ་ལེ་ཨན་ལ་སྤྲོ་སྐྱིད་ཁང་དང་ཇ་སྟོན། ཀའོ་ཨེར་ཧྥུ་ལྒང་
གྲུག རྟར་བཞོན་པ། རི་དྭགས་རྔོན་ཚུལ། མཛའ་འབྲེལ་བྲོ་ལྡིང་སྟངས། ཕྱི་རྒྱལ་དུ་ཡུལ་
སྐོར་ལ་འགྲོ་བ་བཅས་འུད་ཀྱིས་བསྒྲགས་ནས་བཤད་མགོ་བརྩམས་པའི་མཚུངས་སུ།
གསལ་ལ་མི་གསལ་བའི་ངང་དུ་ལ་ཆི་མེང་ཐེ་གྲུ་ཁ་རུ་བསྡད་ཡོད་པའི་སྒེར་གྱི་འགྲུལ་
གྲུ་ཡང་གླེང་བར་བྱས། དེར་ཁོ་ལ་ཚོར་ཤེས་བྱུང་བ་ནི་ཚར་རྒྱུ་རྫོགས་རྒྱུ་མེད་པའི་ཁ་བརྡ་
རིགས་འདིས་མོའི་སེམས་པར་གཡོ་སྐྱོམ་བཏང་ཟིན་པར། ཡང་ངག་སྒོ་རུ་ཕྱུག་བདག་ཆེན་
པོ་ཡིན་པའི་གསང་བརྡ་མངོན་པའི་སྐད་ཆ་སྟེ། བརྩེ་སེམས་ལྡན་པའི་ངང་དུ་འབྱོར་མེད་
གྲལ་རིམ་དག་གིས་གོ་ཚེ་མགོ་ན་བའི་རུས་མིང་སྐོར་ཞིག་འདོན་གནང་མཛད་དེ་འཁྲབ་
སྟོན་གྱི་ཕན་འབྲས་ལ་ཤུགས་སྣོན་བརྒྱབ། འདི་ནི་ཆིན་ཏི་ལེར་མཚོན་ན་ཐུང་ཞིང་ཐོབ་
དཀའ་བའི་གོ་སྐབས་ཡིན་ཙ་ན། ཁོས་དུས་དེ་དམ་འཛིན་གྱིས་ཚད་གཞི་ཆེས་ཆེ་བའི་སྤྲོ་
སྐྱིད་ལ་རོལ་གང་ཐུབ་བྱས། ཁོའི་རང་སྐྱིད་རང་བཟི་ཡི་ཆ་དེས་རང་དང་དངོས་པོ་ཡོད་དོ་
ཅོག་གི་བར་དུ་སྨུག་རྒྱ་ཞིག་འཕངས་ཟིན་ཀྱང་། རེབ་ཐེངས་གཅིག་གཉིས་ཤིག་ལ། ཁོས་
ནི་གཞོན་ནུ་མ་དེའི་དྭངས་གཙང་ནི་སྨུག་རྒྱའི་གསེབ་ནས་འོད་དུ་འཚེར་བཞིན་པ་རིག་
སོང་ངོ་། །
“ཁྱོད་ཀྱིས་བཤད་པའི་འཚོ་བ་རོལ་སྟངས་འདི་ནི།” མོས་མུ་མཐུད་དེ “ཉན་པའི་
ཚེ་ན་ཅི་འདྲའི་སྟོང་བ་ཡིན་ལ། ཡང་ཅི་འདྲའི་སྙིང་པོ་དབེན་པ་ལ་ཨང་། ཁྱོད་ལ་འཇིག་
རྟེན་དཀར་ངོགས་འདིར་ལས་ཀ་གཞན་བསྒྲུབ་རྒྱུ་མེད་སོང་བ་ཡིན་ནམ། ལྷག་དོན་རང་ལ་
སྤྲོ་སྣང་སྟེར་ངེས་ཀྱི་ལས་ཀ་ཞིག” ཅེས་དྲིས་འོངས།
“ངའི་མཛའ་གཅུགས་ལྡན་པའི་སྲས་མོ་མ་ལེ་ཨན་ལགས།” ཁོས་སྐད་མགོ་ཇེ་
མཐོར་བཏང་ནས “ལས་ཀ་འེ། ཁྱོད་ཀྱིས་བསམ་བློ་ཞིག་སྐོར་དང་། ཉིན་རེར་ཟ་མ་ཟ་དུས་
གཟབ་གོས་སུ་བརྗེ་དགོས་ལ། ཕྱི་དྲོ་ཞིག་གི་རིང་དུད་ཚང་ལྔ་དྲུག་ཅིག་ལ་འགྲོ་དགོས།
སྲང་ལམ་རེ་རེའི་གྲུ་ཟུར་དུ་ཉེན་རྟོག་པས་ཁྱོད་ལ་ལྟ་རྟོག་བྱས་འདུག་སྟེ། གལ་སྲིད་ཁྱོད་
ཀྱི་རླངས་འཁོར་བོང་འདྲུད་ཤིང་རྟ་ལས་ཅུང་ཙམ་མགྱོགས་སོང་ན། དེ་ཚོ་གང་མྱུར་ངང་
རླངས་འཁོར་ནང་ལྡིང་འོངས་ཏེ། ཁྱོད་ཉིད་ཉེན་རྟོག་ཅུས་ནང་དུ་ཁྲིད་འགྲོ། ང་ཚོ་ཁོམ་
ནས་བསྡད་ཡོད་པའི་མི་དག་ནི་འཇིག་རྟེན་དུ་ལས་ཀའི་ཐད་ཆེས་སྡུག་མྱོང་མཁན་རྣམས་
ཡིན” ཞེས་ལན་བཏབ་བྱུང་།
ནུབ་འཚལ་འཐུངས་ཚར་བ་དང་མཉམ་དུ་ཞབས་ཞུ་སྒྲུབ་མཁན་ཡང་གཏོང་ཕོད་
ཆེན་པོས་ལམ་འཇུག་བྱས་སོང་། ཁོ་གཉིས་ནི་དེ་སྔོན་ཐོག་མར་ངོ་ཤེས་སའི་གྲུ་ཟུར་དེར་
སླེབས། བར་སྐབས་དེར་སྲས་མོ་མ་ལེ་ཨན་ལམ་དུ་འགྲོ་བར་སྔར་ལས་ཇེ་བཟང་ལ་ལྡབ་
ཀྱིས་སོང་ཡོད་དེ། ཕར་བལྟས་ན་མི་བདེ་བའི་ཚོར་བ་གང་ཡང་མི་འདུག་གོ །
“ཁྱོད་ཀྱིས་མགྲོན་བཟང་པོ་བྱས་པར་བཀའ་དྲིན་ཆེ།” མོས་རྣམ་དག་སེམས་ཀྱིས
“ད་ལྟ་ང་མྱུར་དུ་རང་ཁྱིམ་ལ་འགྲོ་དགོས། ངས་ནི་ནུབ་འཚལ་འདིར་ཆེས་ཡིད་སྨོན་བྱེད
པ་ཡིན། སྐུ་ཞབས་ཆིན་ཏི་ལེ་ལགས” ཟེར།
ཁོ་ནི་བརྩེ་སེམས་ལྡན་པའི་ངང་དགོད་ཙམ་བྱས་རྗེས། ཕ་རོལ་པོ་དང་ལག་འཇུ་བྱས་
ནས་གྱེས་བརྡ་བསྟན་སོང་བ་དང་། ད་དུང་སྤྲོ་སྐྱིད་ཁང་ཞིག་ཏུ་ཆའོ་ཕེ་ལ་རོལ་དགོས་ཚུལ་
ཡང་བསྙད། ཁོས་ནི་མོའི་རྒྱབ་གཟུགས་དེར་ཅེར་ནས་ཡུད་ཙམ་བསྡད་འཕྲལ། གང་མྱུར་
ངང་ཤར་ཕྱོགས་སུ་བཞུད་པ་དང་། དེ་ནས་ཤིང་རྟ་ཞིག་གླས་མ་ཐག་དལ་བ་དལ་བུར་ཁྱིམ་དུ་ལོག
ཁོའི་ན་བུན་འཁྱིལ་བའི་ཉལ་ཁང་ནང་དེར། རང་གི་མཚན་མོའི་གཟབ་གོས་ཉར་
ཚགས་ཡག་པོ་བྱས་ཤིང་། གྱོན་ཆས་དེར་ཉིན་རེ་དགུར་ངལ་གསོ་རུ་བཅུག་པ་སྟེ། ཁོས་
བར་མེད་དུ་འདང་རྒྱག་ཞོར་ལས་ཀ་དེ་སྒྲུབ།
“མོ་ནི་གཞན་ལས་ཁྱད་དུ་འཕགས་པའི་གཞོན་ནུ་མ་ཞིག་རེད།” ཁོས་ཆིག་ལབ་ཀྱི་
ཚུལ་དུ “མོས་འཚོ་བ་ཡི་ཆེད་ལ་ལས་ཀ་མ་ལས་ས་མི་འགྲོ་ཡང་། ངས་རྒྱན་འཇོག་ཐུབ་པ་
དེ་མོ་ནི་ཚད་གཞིར་སླེབས་པ་ཅན་ཡིན་འདུག གལ་སྲིད་རང་གིས་དེ་ལྟར་ལབ་མ་བརྒྱབ་
པར། བདེན་གཏམ་ཡོད་ཚད་མོར་བཤད་ཡོད་ཚེ། ང་ཚོ་ཡང་ན— ཡིན་ནའང་། ཕར་
གཡུགས་ཞོག ངའི་ལབ་པའི་སྐད་ཆ་ནི་རང་གི་གྱོན་ཆས་དང་འཕལ་ག་མ་འཕྲོད་ཚེ་ག་ལ་
རུང” ཟེར།
འདི་ནི་མན་ཧ་ཏུང་ཚོ་བ་ཡི་ཁང་བ་ཆུང་བའི་ནང་དུ་ལང་ཚོའི་ཁོ་ལག་རྫོགས་པའི་
དཔའ་རྒོད་ཅིག་གིས་བརྗོད་པའི་སྐད་ཆ་ཡིན།
གཞོན་ནུ་མ་དེ་ནི་རང་ཉིད་ལ་མགྲོན་བྱེད་མཁན་གྱི་མི་དེ་དང་གྱེས་རྗེས། མྱུར་བ་
མྱུར་བར་གྲོང་ཁྱེར་ཁུལ་བརྒྱུད་དེ་མཛེས་དགུས་ཁྱོགས་ལ་ལྷིང་འཇགས་ཡིན་པའི་ཁང་
བཟང་ཞིག་གི་མདུན་དུ་སླེབས་སོང་། ཁང་བཟང་དེ་ནི་ཤར་ཁུལ་དང་ཐང་ཆེན་གཉིས་
བརྒལ་པའི་སར་ཡོད་ཅིང་། མདུན་ཕྱོགས་ནི་ནོར་ལྷ་དང་ནོར་ལྷ་སྐུ་གཞོན་དག་ནམ་རྒྱུན་
འགྲོ་འོང་བྱ་སའི་ལམ་ཆེན་རང་རེད། མོ་ནི་བྲེལ་སྟབས་ཀྱིས་ནང་དུ་ཕྱིན་པ་དང་། དེ་
ནས་ཀྱང་ཉིས་ཐོག་གི་ཁང་བ་ཞིག་གི་ནང་བརྒྱུགས་པར། གྱོན་ཆས་ཡག་པོ་གོན་ཞིང་ལོ་
ན་གཞོན་ལ་ཤིན་ཏུ་མཛེས་པའི་སྨན་ཤར་ཞིག་གིས་བྲེལ་ཉམས་དང་བཅས་སྒེའུ་ཁུང་ཕྱི་
རོལ་ཏུ་ཅེར་འདུག
“འེ། སྨྱོན་མ་འདིར་ལྟོས་དང་།" མ་ལེ་ཨན་ནང་དུ་ཕྱིན་པར། ལོ་ན་ཚོད་མོ་ལས་
ཅུང་ཆེ་བའི་སྨན་ཤར་དེས་སྐད་ཆེན་པོས “ཁྱོད་ཀྱིས་ནམ་ཡང་ང་ཚོ་ལ་འདི་ལྟར་སྐྲག་
བསླངས་འགྲོ་བས། དུས་ནམ་ཞིག་ལ་བཅོས་བསྒྱུར་བྱེད་ཐུབ་བམ། རྙིང་ཞིང་བརྡོལ་པའི་
གྱོན་ཆས་དེ་འདྲ་བཀླུབས་པར་མ་ཟད། མ་ལེ་ཡི་ཞྭ་མོའང་གོན་ཏེ་ཕྱོགས་ཀུན་བརྒྱུགས་
པས། ད་ནི་དུས་ཚོད་གཉིས་ལྷག་ཅིག་འགོར་ཟིན། ཨ་མ་ནི་སྐྲག་སོང་བར་ལུའུ་དབྱི་སི་
ལ་རླངས་འཁོར་དུ་བསྡད་ནས་ཁྱོད་འཚོལ་བར་སོང་ཞེས་མངགས་བཅོལ་གནང་བ་རེད།
ཁྱོད་ནི་དངོས་གནས་ཀླད་ཤེས་ཉམས་པའི་བུ་མོ་ངན་པ་ཞིག་གོ” ཞེས་བརྗོད་བྱུང་།
ལོ་ན་ཅུང་ཆེ་བའི་སྨན་ཤར་དེས་གློག་ཐེབས་གནོན་ཙམ་བྱས་པ་ལ། ཅང་མ་འགོར་
བར་ཕོ་ཉ་མོ་ཞིག་སླེབས་ཡོང་།
“མ་ལེ་ལགས། ལྕམ་མོར་མ་ལེ་ཨན་ཕྱིར་ཡོང་འདུག་ཅེས་ཞུས་ཤིག”
“ང་ལ་སྐྱོན་མ་འཛུགས་རོགས། ཨ་ཅེ། ང་ནི་ལྕམ་མོ་ཞི་ཨའོ་ཡི་ཚོང་ཁང་དུ་ལན་
གཅིག་ཕྱིན་པའོ། །འགྲོ་དོན་ནི་མོར་རྒྱན་ཆས་ཀྱི་མདོག་དེ་གློ་ཁ་མི་དགོས་པར་སྨུག་
མདོག་དགོས་ཚུལ་བརྗོད་རྒྱུ་དེ་རང་ཡིན། ངའི་གྱོན་ཆས་རྙིང་བ་དེ་དང་མ་ལེ་ཡི་ཞྭ་མོ་
གཉིས་ནི་སྡེབ་འགྲིག་པ་ལ། སུས་ཀྱང་ང་ནི་ཚོང་པ་མོ་ཞིག་ཡིན་ངེས་འདོད་པར་རང་ཉིད་
ལ་ཡིད་ཆེས་ལྡན།”
“བརྩེ་ལྡན་གྱི་སྲས་མོ་ལགས། ནུབ་འཚལ་སྔར་ནས་འཐུངས་ཟིན། ཁྱོད་ནི་ཕྱི་རུ་
སྡོད་པའི་དུས་ཡུན་ཆེས་རིང་སོང་།”
“ངས་ཤེས་ཡོད། ང་ནི་མི་བགྲོད་ལམ་དུ་སྐྱོད་དུས་ཤུད་ནས་ཐང་ལ་བརྒྱབ་པས་རྐང་
ཚིགས་བསྣད་པ་རེད། ལམ་དུ་འགྲོ་ཁག་པར་ཉེ་འཁོར་གྱི་ཟ་ཁང་ཞིག་ཏུ་ངལ་གསོས་པ་
ཡིན། སྡོད་ཡུན་རིང་བས་ད་ལྟ་གཞི་ནས་ཕྱིར་ཡོང་བར་བརྟེན། དུས་ཚོད་མང་པོ་འགོར་
འགྱངས་སུ་བཏང་ཟིན།"
གཞོན་ནུ་མ་གཉིས་ཀ་སྒེའུ་ཁུང་ཁ་རུ་ཙོག་སྟེ། ཕྱི་རོལ་གྱི་གློག་འོད་ཁྲ་ཆིལ་ལེར་
མངོན་ཞིང་མི་དང་ཤིང་རྟ་བར་མེད་རྒྱུ་བའི་སྲང་ཆེན་ཕྱོགས་སུ་ལྟ་བར་བྱེད། ལོ་ན་གཞོན་
པ་དེས་མགོ་བོ་མོའི་ཨ་ཅེ་ཡི་བརླ་ཐོག་ཏུ་བཞག་ནས་ཡོད།
“འུ་གཉིས་ཀ་དུས་ནམ་ཞིག་ལ་གཉེན་བསྒྲིག་དགོས་པ་ཡིན།” མོས་རྟོག་པ་རང་
ཡན་དུ་འཕྲོ་རུ་འཇུག་ཞོར“ང་ཚོ་ལ་སྒོར་མོ་དེ་འདྲ་མང་པོ་འདུག་པས། སྤྱི་ཚོགས་སྟེང་གི་
མི་མང་པོས་ང་ཚོར་བལྟས་ཏེ་ཡོད། ང་ཚོས་དེ་རྣམས་ཀྱི་རེ་བ་སྟོང་ཟད་དུ་གཏོང་མི་རུང་།
ངས་ཁྱོད་ལ་བཤད་འདོད་པ་ནི། ང་མ་འོངས་པར་མི་གང་འདྲ་ཞིག་ལ་དགའ་ངེས་སམ། ཨ་
ཅེ” ཞེས་འདྲི་བར་བྱེད།
“ཤོད་ཅིག གླེན་མ་ཁྱོད་ཀྱིས།” ཕ་རོལ་པོས་དགོད་ཞོར་དུ་དེ་ལྟར་སྨྲས།
“ང་ནི་བྱམས་བརྩེ་ཡི་མདངས་མངོན་པའི་མིག་འབྲས་སྔོན་པོ་ཅན་ཞིག་ལ་དགའ་
ངེས། དེ་ནི་བུ་མོ་དབུལ་པོར་གཅེས་ཤེས་དང་བཀུར་ཤེས་བྱེད་མཁན་ཏེ། མི་ཡག་པའི་ཐོག་
འདྲིས་བདེ་བོ་ཡིན་ལ། ཡང་སྤྱོད་ཚུལ་གཡོ་འཚོང་མི་བྱེད་མཁན་རང་ངོ་། །ཡིན་ནའང་
ཁོ་འཇིག་རྟེན་དུ་འཚོ་བར་ངེས་པར་སྤོབས་སེམས་ཡོད་པའི་ཁར་དམིགས་འབེན་ལྡན་
ལ། ལས་ཀ་ལས་རྒྱུ་འདུག་པ་ཞིག་ཡིན་ན། ང་གཞི་ནས་དགའ་བར་འགྱུར་སྲིད། ངས་ནི་
ཁོར་རོགས་བྱས་ཏེ་ལས་དོན་ཞིག་གཉེར་དུ་འཇུག་ཐུབ་ཚེ། ཁོ་ནི་ཅི་འདྲའི་དབུལ་ཡང་
ངས་དེར་ཁ་ཡ་མི་བྱེད། ཡིན་ནའང་། བརྩེ་ལྡན་གྱི་ཨ་ཅེ་ལགས། ང་ཚོ་ནི་ནམ་རྒྱུན་མི་
འདི་འདྲའི་རིགས་ལ་འཕྲད་འགྲོ་སྟེ། འབྲེལ་འདྲིས་ཁྱབ་ཁོངས་དང་སྤྲོ་སྐྱིད་ཁང་ནང་དུ་
སོས་དལ་སྒོས་ཉི་མ་གཏོང་ཐབས་བྱེད་མཁན་དེ་ཚོའོ། །ང་ནི་མི་དེའི་རིགས་ལ་གཏན་ནས་
དགའ་མི་སྲིད། དེ་ཡང་ཁོ་ལ་མིག་འབྲས་སྔོན་མོ་ཞིག་ལྡན་པ་དང་། དེ་བཞིན་ཁོ་ནི་སྲང་
བར་དུ་འཕྲད་པའི་བུ་མོ་དབུལ་པོར་ཅི་འདྲའི་འདྲིས་བདེ་བོ་ཡིན་ནའང་།”

གཉེན་སྒྲིག་ལག་དེབ།

རྩོམ་འདི་འབྲི་མཁན་སང་ཏེ་སིན•ཕུའུ་ལ་ཐེ་ཡི་འདོད་ཚུལ་ནི། མང་འབྲེལ་རྒྱལ་
ཁབ་ཀྱི་སློབ་གསོའི་མ་ལག་ནི་གནམ་གཤིས་བརྟག་དཔྱད་ཅུས་ཀྱི་ཕྱོགས་སུ་བགོས་ནས་དེ་
ཚོར་དོ་དམ་བྱེད་དུ་འཇུག་རྒྱུ་རང་ཡིན། གླེང་ཚུལ་འདིར་གཞི་འཛིན་ས་བརྟན་ཞིང་བརླིང་
བ་ཡོད། དེ་བས་ཁྱོད་ལ་ང་ཚོའི་སློབ་གླིང་གི་སློབ་དཔོན་ཆེན་པོ་དག་གནམ་གཤིས་བརྟག་
དཔྱད་ཀྱི་སྡེ་ཁག་ཏུ་སོང་མི་ཆོག་པའི་གནས་ལུགས་ཅི་ཡང་བགྲང་རྒྱུ་མེད་འགྲོ། དེ་ཚོ་ཚང་
མས་དཔེ་ཆ་བཏོན་ནས་ཡི་གེ་ཤེས་པས། སུ་ཡིན་ཡང་ཞོགས་པའི་ཚགས་པར་ལྟ་བར་དཀའ་
ངལ་གང་ཡང་མི་འདུག་ལ། མཐུད་ནས་གློག་འཕྲིན་བརྒྱུད་ནས་གནམ་གཤིས་ཀྱི་སྔོན་བརྡ་
སྤྱི་ཁྱབ་ཅུས་ལ་ཞུ་བ་དེའོ། །ཡིན་ཡང་འདི་ནི་གནད་དོན་གྱི་ངོས་གཞན་ཞིག་སྟེ། ངས་ད་ལྟ་
ཁྱོད་ལ་བརྗོད་བསམ་པ་ནི། གནམ་གཤིས་ཀྱིས་ཇི་ལྟར་ང་དང་ཨའེ་ཏ་ཧོ·ཀོ་ལིན་གཉིས་ཀར་
ཆེས་བཟང་བའི་སློབ་གསོ་མཁོ་འདོན་བྱས་ཚུལ་རང་ཡིན།
ང་ཚོས་མེང་ཐ་ནའི་བརྒྱུད་དུ་གསེར་གྱི་གཏེར་ཁུངས་ཡོད་མེད་ལ་བརྟག་ཞོར་རི་བོ་
ཁུའུ་ཀེན་གྱི་ཕྱོགས་སུ་ཡོང་། ཨའོ་ལ་ཨའོ་ལ་གྲོང་ཁྱེར་དུ་སྨ་ར་རྒྱ་བོ་སྐྱེས་པའི་མི་ཞིག་
འདུག་སྟེ། གཏེར་སྣེ་གསར་རྙེད་ཀྱི་རེ་བ་ནི་ཆེས་ལྕི་བའི་རྡོག་ཁྲེས་སུ་རློམ་ནས་ཡལ་བར་
འདོར་བའི་གྲ་སྒྲིག་བྱས་པས། ཁོས་རང་གི་འབྲུ་རིགས་ཀྱི་སྒྲིག་སྦྱོར་ཇི་སྙེད་ང་ཚོ་ལ་སྐོར་
རྩིས་གནངས། དེ་བས་ང་ཚོས་རི་འདབས་སུ་དལ་ལྷོད་ལྷོད་ངང་གཏེར་ཁ་བཙལ་ཅིང་།
ལག་ཏུ་ཚུད་པའི་འབྲུ་རིགས་ཀྱིས་ཞི་བའི་གྲོས་མོལ་དུས་ཀྱི་དམག་དཔུང་ཞིག་གི་ཁ་ཟས་
ནི་འདང་ངེས་ཅན་ནོ། །
ཉིན་ཞིག ཁ་ལུའོ་སི་གྲོང་དུ་ཆིབས་པ་བསྟེན་པའི་འཕྲིན་སྐྱེལ་མཁན་ཞིག་ཡོང་།
རི་སུལ་བརྒྱུད་དུས་ཁོས་ཡུད་ཙམ་རིང་ངལ་གསོས། དེ་གར་ཅུ་ལི་སྔོན་པོ་བསྙལ་བའི་
ལྕགས་ཀྲིན་གསུམ་ཟོས་རྗེས། ང་ཚོར་ཉེ་དུས་ཀྱི་ཚགས་པར་ཞིག་བསྐྱུར་སོང་། དེའི་ངོས་
སུ་གནམ་གཤིས་སྔོན་བརྡ་ཡི་རེའུ་མིག་ཅིག་བདོག་སྟེ། དེ་ཡིས་རི་བོ་ཁུའུ་ཀེན་ས་ཁུལ་དུ་
སྔོན་དཔོག་བྱས་པ་ནི “གནམ་ཐང་ཞིང་དྲོད་འབབ་པའི་མཚུངས་སུ། ནུབ་རླུང་ཅུང་ཙམ་
ལྡང་ངེས་པ" བཅས་རེད།
ཉིན་དེའི་དགོང་མོ་ནས་བཟུང་ཁ་བ་འབབ་མགོ་བརྩམས་པར་མ་ཟད། ཤར་རླུང་
ཡང་དྲག་ཏུ་འཚུབ་བྱུང་། ང་དང་ཨའེ་ཏ་ཧོ་ཡང་གནས་སྤར་ཏེ་རི་ངོས་ལས་ཅུང་མཐོ་ས་
ཞིག་ཏུ་ཕྱིན་ཐོག རྙིང་ཞིང་སྟོང་བ་ཡིན་པའི་ཤིང་ཁང་དེར་བསྡད་ལ། སེམས་སུ་ཟླ་བཅུ་
གཅིག་པའི་ནང་གི་ཁ་བ་འདི་ནི་གནས་སྐབས་སུ་འབབ་པ་ཅན་རེད་འདོད། ཡིན་ནའང་
ཁ་བ་བབས་ནས་དབྱིན་ཁྲུ་གསུམ་ཙམ་ཆགས་ཀྱང་། ད་རུང་མཚམས་འཇོག་པའི་རྣམ་པ་
ཏོག་ཙམ་ཡང་ཤར་མ་བྱུང་། དེར་བརྟེན་ངེད་གཉིས་ཀྱིས་གཞི་ནས་ཡུལ་འདི་ནི་ཁ་བ་ཡིས་
ཡོངས་སུ་བསྐོར་ངེས་ཚུལ་རྟོགས་པར་གྱུར། ཁ་བ་དེ་འདྲ་མི་མཐུག་པའི་སྐབས་ཉིད་ནས།
ང་ཚོས་འབུད་ཤིང་མང་པོ་ཞིག་གྲ་སྒྲིག་བྱས་ཟིན་ཅིང་། ངེད་ཅག་གི་འབྲུ་རིགས་ཀྱིས་ཀྱང་
ཟླ་བ་གཉིས་རིང་མུ་རྒྱུན་སྐྱོང་ཐུབ་པས་སེམས་ཁྲལ་ཡེ་ནས་མ་བྱས་ལ། ད་རུང་ཁ་བ་བབས་
ཤིང་རླུང་དྲག་ཏུ་གཡུགས་ཏེ། རི་འདི་ཇི་ལྟར་སྐོར་ཡང་བསྐོར་ཆོག་པར་སྙམ་སོང་།
གལ་སྲིད་ཁྱོད་ཀྱིས་གོན་ངན་ཀླད་བླུགས་བྱས་ནས་མི་གསོད་འདོད་ཚེ། མི་གཉིས་
ཞེང་ཚད་ལ་དབྱིན་ཁྲུ་བཅོ་བརྒྱད་དང་རིང་ཚད་ལ་དབྱིན་ཁྲུ་ཉི་ཤུ་བདོག་པའི་ཁང་བ་ཆུང་
ངུའི་ནང་ཟླ་བ་གཅིག་གི་རིང་བཀག་པས་ཆོག མིའི་རིགས་ཀྱི་གདོད་གཤིས་ཀྱིས་གནས་
ཚུལ་འདིའི་རིགས་ཀྱི་སྣ་བརྟན་མི་སྲིད་དོ། །
ཐོག་མར་ཁ་བ་འབབ་དུས། ང་དང་ཨའེ་ཏ་ཧོ·ཀོ་ལིན་གཉིས་ཀྱིས་དགོད་གཏམ་
བཤད་ནས་ཕན་ཚུན་ལ་སྤྲོ་བ་བསླངས་པར་མ་ཟད། ང་ཚོས་ཟངས་པའི་ཞབས་ནས་ཕྱིར་
བླུགས་པའི་སོབ་གོར་ཟེར་བའི་དངོས་པོ་དེར་བར་མེད་དུ་བསྔགས་པ་བརྗོད། དེ་ཡང་
གཟའ་འཁོར་གསུམ་ཕར་འདས་པའིམཇུག་ཙམ་དུ། ཨའེ་ཏ་ཧོ་ཡིས་ང་ལ་གཤམ་གསལ་
གྱི་སྤྱི་བསྒྲགས་འདི་སྤེལ་སོང་།
“ངས་ནི་འོ་མ་སྐྱུར་རོ་ཤེལ་དེམ་ལས་རྒྱུ་ལྕགས་ཀྱིས་བཟོས་པའི་ཟངས་ཞབས་སུ་
ཐིགས་པའི་སྒྲ་ནི་ཅི་འདྲ་ཡིན་པ་ཡེ་ནས་གོ་མ་བྱུང་། ཡིན་ནའང་ཁྱོད་དང་སྐད་ཆ་ལབ་དུས་
མགྲིན་ལམ་ནས་མཆེད་ཅིང་། བསྡད་ཀྱིན་བསྡད་ཀྱིན་སོ་རུ་གནས་འགྱུར་གྱི་བསམ་བློ་དང་
གོ་སྡུར་ཚེ། འོ་མ་སྐྱུར་རོ་མར་ཐིགས་པའི་སྒྲ་ནི་ལྷའི་རོལ་དབྱངས་སུ་བརྩི་འོས་པ་གཏན
ཁེལ་བྱ་ནུས། ཁྱོད་ཀྱིས་ཉི་མ་རེ་རེར་སྒྲོག་ངེས་ཀྱི་སྐད་སྒྲ་གཟན་པོ་དེ་ཐོས་ཐེངས་རེར། ང་
ལ་མཚོན་ན་བ་གླང་གི་སྐྱུག་ལྡད་དེ་དྲན་དུ་བཅུག་འགྲོ། མི་འདྲ་ས་ནི་བ་ལང་ཡང་ཁྱོད་
ལས་རྩེད་མཚར་ལ་མཁས་ཤིང་། གཞན་པར་བར་ཆད་མི་བཟོ། ཁྱོད་ཀྱི་དེ་འདྲ་མ་རེད།”
“སྐུ་ཞབས་ཀོ་ལིན་ལགས།” ངས་ཀྱང་ཁོར “ཁྱོད་ནི་ད་ལྟའི་བར་བདག་གི་གྲོགས་
པོ་ཡིན། ང་ལ་ཆ་བཞག་ཚེ་ཁྱོད་དང་གསལ་བསྒྲགས་བྱ་བར་དོགས་མི་བདེ་མོད། གལ་ཏེ་
ངས་རང་གི་སེམས་འདུན་ལྟར་ཁྱོད་དང་སྤྱིར་བཏང་གི་རྐང་བ་གསུམ་ཅན་གྱི་ཁྱི་སེར་པོ་
གཉིས་ལས་གྲོགས་པོ་འདེམས་རོགས་ཟེར་ན། ཁང་བ་ཆུང་ངུ་འདིའི་ནང་མིག་སྔར་རྔ་མ་
གཡུག་པའི་སྡོད་དམངས་ཤིག་བསྡད་ཡོད་སྲིད” ཅེས་སྨྲས།
ང་ཚོས་འདི་ལྟར་ཉིན་གཉིས་གསུམ་ཞིག་ཕར་བསྐྱལ་ཀྱང་། ཁ་བརྡ་ཅི་ཡང་མ་གློད།
དུས་མཚུངས་སུ་ངེད་གཉིས་ཀྱིས་ཟས་གཡོས་སྦྱོར་བྱེད་སྤྱད་ཀྱི་ཡོ་ཆས་དག་ཀྱང་བགོས
སོང་བར། ཨའེ་ཏ་ཧོ་ཡིས་མེ་ཐབ་ཀྱི་ཕར་ཕྱོགས་དང་ངས་ཚུར་ཕྱོགས་སུ་ལས་པ་ཡིན།
ཁང་བའི་ཕྱི་རོལ་གྱི་ཁ་བ་ནི་རིམ་པར་ཆགས་ཏེ་སྒེའུ་ཁུང་ཁར་སླེབས་པར། ང་ཚོས་ཉིན་
ཧྲིལ་པོར་མེ་བུས་ནས་བསྡད།
ཁྱོད་ཀྱིས་རྟོགས་སྲིད་དམ། ང་དང་ཨའེ་ཏ་ཧོ་ཡིས་ཡི་གེ་ཞིག་ཤེས་པ་ལས་གཞན། རྡོ་
ཡི་ནག་པང་སྟེང “ཡའེ་ཧན་ལ་ཀུ་ཤུ་གསུམ་དང་། ཀྲན་མུའུ་སི་ལ་ལྔ་ཡོད” ཟེར་བའི་
རིགས་ཀྱི་རོལ་རྩེད་ཙམ་མ་གཏོགས། སློབ་གསོ་གཞན་པ་ཅི་དང་གང་ཡང་ཐོབ་མྱོང་མེད།
ང་ཚོ་ཡུལ་གྲུ་གཞན་དུ་འཁྱམས་པའི་སྐབས་སུ། དུས་ཐོག་ལ་ཕན་པའི་ནུས་རྩལ་རིགས་
ཤིག་ཐོབ་མྱོང་བར་བརྟེན། སློབ་ཆེན་གྱི་བསླབ་གནས་ཀྱང་ངེས་པར་ཡོད་དགོས་པ་ཞིག་
མ་རེད་སྙམ་སོང་། ཡིན་ནའང་ཁ་བ་ཆེན་པོས་ཁུའུ་ཀེན་རི་བོ་ངོས་ཀྱི་ཁང་བ་ཆུང་ངུ་དེའི་
ནང་བཀག་མཚམས་ནས། ང་ཚོས་ཐོག་དང་པོར་གལ་སྲིད་ངེད་ཅག་གིས་སྔོན་ཆད་ཧོ་མ་
ཡི་བརྩམས་ཆོས་དང་ཀེ་རི་སེ་ཡི་ཡི་གེ སློབ་ཁྲིད་སྐབས་ཀྱི་ཤས་གྲངས་དང་། དེ་ལས་ལྷག་
པའི་བསླབ་བྱ་ཟབ་མོའི་རིགས་ལ་ཞིབ་འཇུག་བྱས་ཡོད་ཚེ། ང་ཚོར་མཚོན་ན་བག་ལྷོད་
ངང་བསམ་གཞིག་གཏོང་བའི་ཐད་དུ་ཉ་མོ་ཆུ་ལ་འཕྲད་པ་བཞིན་བསམ་ཐོག་ཏུ་ཡོང་ངེས་
སྙམ། ངས་ནི་ནུབ་ཕྱོགས་ཀྱི་ས་ཁུལ་གང་སར་ཤར་ཕྱོགས་ཀྱི་སློབ་ཆེན་ནས་མཐར་ཕྱིན་
པའི་གཞོན་སྐྱེས་ཚོས་ཕྱུགས་རའི་ནང་ལས་ཀ་ལས་བཞིན་པ་མཐོང་མྱོང་། སློབ་གསོ་ནི་
ཁོ་ཚོར་མཚོན་ན་བློ་ཡུལ་ལས་འགོངས་པའི་ཁུར་བོ་ཞིག་ཏུ་གྱུར་འདུག དཔེ་ཞིག་བཞག་
ནས་བརྗོད་ན། རེབ་ཅིག་སྦྲུལ་ཆུ་ཡི་འགྲམ་ཞིག་ཏུ། ཨན་ཏེ་ལུའུ•མའེ་ཁོ་ཝེ་ལེན་སི་ཡི་
ཆིབས་པར་རྟ་འབུའི་ཕྲུ་གུ་ཞེས་བྱ་བའི་གཞན་བརྟེན་སྲིན་འབུའི་ནད་དེ་ཕོག་སོང་། ཁོས་
འཁོར་ལོ་བཞི་ཅན་གྱི་ཤིང་རྟ་ཞིག་མངགས་ཤིང་། དབྱིན་ལེ་བཅུའི་ཕ་རོལ་ཏུ་བསྡད་པའི་
སྐྱེ་དངོས་རིག་པའི་མཁས་པ་ཆ་མེད་ཅིག་གདན་དྲངས་འོངས། ཡིན་ནའང་རྟ་དེ་སྔར་
བཞིན་ཤི་སོང་།
ཉིན་ཞིག་གི་ཞོགས་པར། ཨའེ་ཏ་ཧོ་ཡིས་དབྱུག་པ་གཅིག་སྤྱད་དེ་ཤིང་གི་སྒྲོམ་གཞིའི
རྩེ་རུ་དངོས་པོ་ཞིག་ལེན་བཞིན་འདུག སྒྲོམ་གཞི་དེ་ནི་ཅུང་མཐོ་བས་ལག་པས་དེ་འདྲ་
རེག་ཐུབ་ཀྱིན་མེད། དེར་བརྟེན་དཔེ་དེབ་གཉིས་ནི་རང་བཞིན་གྱིས་ཐང་ལ་ལྷུང་སོང་། ང
ནི་ཡར་ལྡིང་ནས་ཕྱིན་ཏེ་དེབ་གང་ལེན་བསམ་དུས། དེའི་མུར་ཨའེ་ཏ་ཧོ་ཡི་མིག་མདངས་
མཐོང་བྱུང་། གཟའ་འཁོར་འདིའི་ནང་ལ་ཆ་བཞག་ན། ཁོས་ནི་ཐོག་དང་པོར་ཁ་གྲག་འོངས།
“དེར་ཐུག་མི་ཆོག” ཁོས་མུ་མཐུད་ནས “སྤྱིར་བཏང་ཁྱོད་ནི་གཉིད་དུ་ཡུར་བའི་
རུས་སྦལ་གྱི་འདུག་རོགས་ལས་མི་ཉན་ནའང་། ངས་ཁྱོད་དང་འདྲ་མཉམ་ངང་བརྗེ་རེས་
བྱེད་འདོད། ཁྱོད་ཀྱི་ཕ་མ་གཉིས་ཀས་སྦྲུལ་རྔ་གྲག་གི་རྩུབ་གཤིས་མངའ་ཞིང་། ལ་ཕུག་ཕྱིད་
པ་དང་ཨ་ན་མ་ནའི་བུ་ཞིག་གསོས་པས་ན། ཁོ་ཚོས་ཁྱོད་ལ་བྱིན་པའི་བཀའ་དྲིན་ནི་ངས་
ཁྱོད་ལ་བྱིན་པ་ལས་ཆེ་མི་སྲིད། ད་ནི་བདག་གིས་ཁྱོད་དང་ཆ་བདུན་ཤོག་ཤོ་ཞིག་རྩེ་བར་
བྱེད། རྒྱལ་སོང་བ་དེས་སྔོན་ལ་དེབ་གཅིག་བདམ་རུང་ཞིང་། ཕམ་མཁན་དེས་ཤུལ་ལུས་ཀྱི་
དེབ་ཁྱེར་ཆོག་པ་རང་ངོ” ཟེར།
ངེད་གཉིས་ཀས་ཤོག་ཤོ་བརྩེས་འབྲས་སུ་ཨའེ་ཏ་ཧོ་རྒྱལ་སོང་། ཁོས་སྔོན་མ་བྱས་ནས་
རང་ལ་མཁོ་བའི་དེབ་དེ་བདམས་ཟིན་ལ། ངས་རང་གིར་ཐེམས་པ་དེ་ཁྱེར་བ་ཡིན། ངེད་
གཉིས་ཀ་རང་རང་གི་སྡོད་གནས་སུ་ཙོག་རྗེས་དཔེ་ཆར་ལྟ་མགོ་བརྩམས།
ངས་རང་ལ་ཐེམས་པའི་དེབ་དེར་ལྟ་དུས་རིན་ཐང་གཞལ་མེད་ཀྱི་རང་བྱུང་གསེར་
རྡོ་ཞིག་དང་འཕྲད་པ་ལས་ཀྱང་སྤྲོ་བས་བརྟས་པ་བྱུང་ལ། ཨའེ་ཏ་ཧོ་ཡིས་རང་གི་དེབ་དེར་
ལྟ་བའི་ཚེ་ནའང་བྱིས་པ་ཞིག་གི་ལག་ཏུ་ཐུར་སྦྲང་ཡོང་བ་བཞིན་དགའ་བ་ཁོང་དུ་མ་ནོན་
པར་འདུག
ངའི་དེབ་དེའི་ཞེང་ཚད་ལ་དབྱིན་ཚུན་ལྔ་དང་རིང་ཚད་ལ་དབྱིན་ཚུན་དྲུག་ཙམ་
བདོག་སྟེ། དེབ་མིང་ལ《ཧོ་ཅི་མོ་ཚང་གི་ངེས་ཤེས་ལག་དེབ》ཅེས་བྱ། ངའི་ལྟ་ཚུལ་མི་འགྲིག་
ནའང་ཐང་། རང་གི་དྲན་ཕྱོགས་ནི་དེབ་འདི་ངར་མཚོན་ན་རླབས་ཆེ་དྲགས་པས་སྔར་ཡང་
མ་བྱུང་ཕྱིས་ཀྱང་མི་འབྱུང་བ་ཞིག་གོ །དེ་རིང་དེབ་འདི་ད་རུང་ངའི་ལག་ན་ཡོད། ངས་དེབ་
ནང་གི་བརྗོད་བྱ་ཉུང་ཤོས་ཕྱིར་བསྟན་པ་ཙམ་གྱིས། ཆུ་ཚོད་སྐར་མ་ལྔའི་ནང་ཁྱོད་དང་ཁྱོད་
ལས་གཞན་པའི་མི་སུ་དང་གང་ཡིན་ཡང་ལན་ལྔ་བཅུར་ཉལ་སར་འཕངས་འགྲོ། སུའོ་ལུའོ་
མོན་ནམ《ཉིའུ་ཡུའེ་དཔྱད་གླེང་ཚགས་པར》སོགས་ཕར་ཞོག ཧོ་ཅི་མོ་ནི་དེ་གཉིས་ཀ་ལས་
ལྡབ་ཀྱིས་ལྷག་པ་ཡིན། མི་དེས་ལོ་ངོ་ལྔ་བཅུ་ཡི་དུས་ཚོད་བེད་སྤྱད་ཅིང་། རྐང་ཐང་དུ་ལེ་
བར་ས་ཡ་གཅིག་ལྷག་ལ་ཕྱིན་པའི་འབྲས་རྟགས་སུ། གཞི་ནས་རྒྱུ་ཆ་འདི་འདྲ་མང་པོ་ཞིག་
བསགས་ཐུབ་པ་ཡིན་འདུག དེའི་ནང་དུ་གྲོང་ཁྱེར་སོ་སོའི་མི་གྲངས་ལས་གཞན། བུད་མེད་
ཀྱི་ལོ་ཚད་ཇི་ལྟར་བརྟག་ཐབས་དང་། རྔ་མོང་གི་སོ་ཡི་གྲངས་ཀ་བཅས་ཡོད་ལ། ཁོས་ད་དུང་
ཁྱོད་ལ་འཇིག་རྟེན་རིལ་བོའི་སྟེང་གི་ཆེས་རིང་བའི་ཕུག་ལམ་གང་ཡིན་པ་དང་། བར་སྣང་
ཁམས་སུ་སྐར་མ་ཅི་ཙམ་འདུག་ཚུལ། ཆུ་ཐོར་གྱི་ནད་ཉི་མ་དུ་ཡི་རྗེས་སུ་ཕྱིར་མངོན་ངེས་
ཚུལ། མཐོ་རིམ་སྤྱི་ཚོགས་ཀྱི་བུད་མེད་ཚོའི་སྐེ་ཡི་སྦོམ་ཕྲ་ཅི་ཙམ་ཡོད་དགོས་པ། ཁུལ་གཙོའི་
ཆོད་སློག་དབང་ཆ་ཇི་ལྟར་ལག་ལེན་དུ་བསྟར་བ། ལུའོ་མའི་མི་ཡིས་ཆུ་འདྲེན་སྤྱད་ཀྱི་རྐ་
ནི་དུས་ནམ་ཞིག་ལ་ལས་པ། ཉིན་རེར་ལྦུ་ཆང་ཕོར་བ་གསུམ་རེ་འཐུང་བར་འབྲས་རྒྱ་མ་ཅི་
ཙམ་ཟོས་པའི་གོ་ཆོད་ཚུལ། མེན་དབྱིན་ཁུལ་གྱི་ཨའོ་ཀུའུ་སི་ཐ་གྲོང་གི་ལོ་རེའི་ཆ་སྙོམས་
ཀྱི་དྲོད་ཚད་ག་འདྲ་ཡིན་པ། སོན་འདེབས་འཕྲུལ་ཆས་སྤྱད་ནས་དབྱིན་མུའུ་གཅིག་གི་ཞིང་
སར་ལབ་སེར་འདེབས་པར་ས་བོན་ག་ཚོད་དགོས་ཚུལ། དུག་སྣ་ཚོགས་ཕོག་པ་སོ་སོར་ཇི་
ལྟར་དུག་སེལ་བགྱི་བ། བུད་མེད་སྐྲ་སེར་ཅན་ཞིག་ལ་སྐྲ་ཉག་ཅི་འདྲ་ཡོད་པ། སྒོ་ང་གསར་
བ་ནི་ཇི་ལྟར་གསོག་ཉར་བྱེད་ཚུལ། ཆུ་རྫིང་ནང་ལྷུང་ནས་འཆི་ལ་ཉེ་བ་དང་ཚ་ནད་ཕོག་
པའི་མི་དག་གང་ལྟར་བསྐྱབ་དགོས་པ། མགོ་མཉམ་འཛེར་མ་རྒྱ་མ་གང་ལ་འཛེར་རྐང་ཅི་
ཙམ་བདོག་ཚུལ། འགད་རྫས་ནི་ཇི་ལྟར་བཟོ་དགོས་པ། མེ་ཏོག་ཇི་ལྟར་གསོ་ཚུལ། མལ་ཆས་
ནི་ཅི་འདྲ་བྱས་ནས་གདིང་དགོས་པ། སྨན་པ་མ་སླེབས་པའི་སྔོན་དུ་ནད་པ་ཇི་ལྟར་བསྐྱབ་
དགོས་པའི་སྐོར། གཞན་དུ་ད་རུང་མང་པོ་མང་པོ་ཞིག་བྲིས་སྣང་ངོ་། །ཧོ་ཅི་མོ་ལ་ཆ་བཞག་ན་
ཁོས་མི་ཤེས་པའི་དོན་དག་ཡོད་སྲིད་ཀྱང་། ངས་ནི་དེབ་དེའི་ནང་གསལ་བོར་མཐོང་མ་བྱུང་།
ང་དེ་གར་ཙོག་སྟེ། རྒྱུན་མ་ཆད་པར་དེབ་དེར་ཆུ་ཚོད་བཞིའི་རིང་བལྟས་པ་ཡིན།
སློབ་གསོ་ཡི་ནུས་པའི་ཁྱད་མཚར་མཐའ་དག་དེའི་ནང་དུ་བསྡུས་ཡོད་པ་འདྲ། ངས་ཁ་
བ་བརྗེད་སོང་ལ། རང་དང་ཨའེ་ཏ་ཧོ་ཡི་བར་གྱི་འགལ་བའང་ཡོངས་སུ་བརྗེད་ཟིན། ཁོ་
ཡང་འགུལ་ཙམ་མི་བྱེད་པར་སྟེགས་བུའི་སྟེང་ཙོག་འདུག་སྟེ། ཕར་བལྟས་ན་དེབ་ཀྱི་ཀློང་
དུ་ཞུགས་ནས་ཡོད། ཁོའི་སེར་སྐྱར་མངོན་པའི་སྨ་རའི་ནང་དུ་ཕྱེད་ཀ་འཇམ་མཉེན་ལྡན་
ཞིང་ཕྱེད་ཀར་ཁྱད་མཚར་གྱི་ཆ་ཞིག་ཀྱང་འདྲེས་པར་གདའ།
“ཨའེ་ཏ་ཧོ།” ངས “ཁྱོད་ཀྱི་དེབ་དེ་གང་གི་སྐོར་རེད” ཅེས་དྲིས།
ཨའེ་ཏ་ཧོ་ཡིས་ཀྱང་ངེད་གཉིས་བར་གྱི་འགལ་བ་དེ་བརྗེད་ཟིན་པ་འདྲ། རྒྱུ་མཚན་ནི་
ཁོས་ལན་འདེབས་དུས་གུས་པ་ཡོད་ཅིང་། ཚིག་གི་རྩེ་མོས་བསྣུན་པར་མི་བགྱི་ལ། བསམ་
ངན་གྱི་ཆའང་ཅུང་ཙམ་ཡང་འདྲེས་མི་འདུག
“ཨུན།” ཁོས “དེབ་འདི་ནི་ཕལ་ཆེར་ཧོ་མ·ཀ་མོ'རུ་འབོད་པ་ཞིག་གིས་བྲིས་པ་
རེད” ཟེར།
“ཧོ་མ·ཀ·མོ་ཡི་རྗེས་ཀྱི་རུས་ནི་ཅི་ཞིག་ཡིན་ནམ།” ངས་དེ་ལྟར་དྲིས།
“ཨུན། དེ་ནི་ཧོ་མ·ཀ•མོ་རེད།” ཁོས་ཀྱང་དེ་བཞིན་དུ་ལན་བཏབ་འོངས།
ངས “ཁྱོད་ཀྱིས་གང་འདོད་ལྟར་མ་ལབ་ཅིག” ཅེས་སྨྲས་སོང་། བདག་གི་འདོད་
ཚུལ་ནི་ཨའེ་ཏ་ཧོ་ཡིས་རང་ལ་མགོ་གཡོག་གིན་འདུག་པར་སྙམ་པས་སྲོག་རླུང་ལངས་
མགོ་བརྩམས། མཐུད་ནས་ངས “དཔེ་ཆ་འབྲི་མཁན་གྱིས་བསྡུས་མིང་སྤྱོད་ག་ལ་སྲིད།
ཇི་ལྟར་ལབ་ཀྱང་རུས་ཤིག་ཡོད་ན་འགྲིག དེ་ནི་ཧོ་མ•ཀ•མོ•སི་ཕང་ཕུན་ཏའེ་ཁོ་མིན་ན།
ཧོ་མ•ཀ•མོ•མའེ་ཁོ་སི་ཝུའུ་ནེ་ཡིན་ངེས་ཏེ། དེ་མིན་ཧོ་མ•ཀ“མོ·ཆུང་སི་ཞེས་ཀྱང་རུང་།
ཁྱོད་ཀྱིས་ཅི་ཞིག་ལ་མིར་མི་སློབ་པ་ཡིན་ནམ། བསམ་གཟས་ནས་བ་ལང་དང་འདྲ་བར་
ཐག་པའི་སྟེང་བསྐམས་པའི་ཚི་ལེན་གྱི་སྣེ་མོ་འཆོས་འགྲོ་བ་ནང་བཞིན། རྩོམ་མཁན་གྱི་
རུས་མིང་གི་ཕྱེད་ཕྱི་མ་འདོར་བར་བྱེད" ཅེས་བརྗོད།
“ངས་བཤད་པ་ནི་དྲང་གཏམ་ཡིན། སང་ཏེ།” ཨའེ་ཏ་ཧོ་ཡིས་སེམས་རྣལ་ལ་ཕབ་
ནས “འདི་ནི་སྙན་ངག་གི་དེབ་ཅིག་རེད” ཅེས་ལབ་རྗེས། ཡང “ཧོ་མ·ཀ·མོ∶ཡིས་
བྲིས་པ་ཞིག་རེད། ཐོག་མའི་དུས་སུ་ངས་དེབ་དགའ་ཞིག་རེད་མ་འདོད་ཐལ། ཡིན་ནའང་
བལྟས་ཀྱིན་བལྟས་ཀྱིན་གཏེར་རྩ་རྙེད་འདྲའི་ཚོར་བས་བརྟས། ད་ནི་གཞན་གྱིས་ས་གདན་
དམར་པོ་གཉིས་ཁྱེར་ཡོང་ནས་ང་ལ་དེབ་འདི་དང་བརྗེ་ཞེས་སྨྲ་བར་བྱས་ཀྱང་། ང་གཏན་
ནས་འཐད་མི་སྲིད” ཟེར།
“འོ་ན་ཁྱོད་ཀྱིས་ཅི་འདོད་བྱོས།” ངས “བདག་ལ་མཁོ་བ་ནི་རང་གིས་ཀླད་པ་
འགུལ་ཙམ་གྱིས་ཡོད་ཚད་རྟོགས་འགྲོ་བའི་དངོས་ཡོད་ཕན་ནུས་ཅན་ཏེ། ངས་བདམས་
ཟིན་པའི་དེབ་འདིའི་ནང་དུ་ཕལ་ཆེར་དེའི་རིགས་ཡོད་པ་ཡིན” ཞེས་ལབ།
“ཁྱོད་ལ་ཐོབ་པ་ནི་གྲངས་ཀ་སྤྱི་བསྡོམས་བྱས་པ་ཅན་རེད།” ཨའེ་ཏ་ཧོ་ཡིས་མུ་
མཐུད་དེ “འཇིག་རྟེན་ཐོག་གི་ཆེས་མ་མཐའ་ཡི་དངོས་པོ་དག་རེད། དེ་ཚོས་ཁྱོད་ཀྱི་ཀླད་
པའི་ནང་དུག་འགོ་བར་བྱས་འགྲོ། ང་ནི་ཀ•མོ་རྒན་པ་ཡི་རིགས་འདེད་ཀྱི་རྣམ་པ་དེར་
དགའ་བ་ཡིན། ཁོ་ནི་ཆང་གི་རིགས་ཚབ་འཚོང་བྱེད་མཁན་ཞིག་དང་མཚུངས། ཁོས་ཆང་
ཕོར་ཞབས་དག་གཏུགས་པའི་སྐབས་ཀྱི་སྨོན་ཚིག་ནི ‘ཡོད་ཚད་སྟོང་བ་ཉིད’ ཞེས་པ་
ཅན་ནོ། །དེར་མ་ཟད་ཁོ་ནི་སྡུག་སྨྲེ་ཡིས་ཁོག་པ་ཧྲིལ་གྱིས་ཁེངས་པ་ཅན་དང་ཡང་འདྲ་
སྟེ། ཡིན་ཡང་ཁོས་ཆང་སྤྱོད་དུས་སྡུག་སྨྲེ་ནི་ཞི་བར་གྱུར་ཙ་ན། ཁོས་འཁང་ར་ཆེས་དྲག་
པོ་བྱེད་པའི་ཚེ་ནའང་། དེ་ནི་མི་གཞན་གདན་དྲངས་ནས་མཉམ་པོར་ཆང་འཐུང་བ་དང་
གཉིས་སུ་མེད། འདི་དག་ཀུན་པོ་མདོ་གཅིག་ཏུ་དྲིལ་ན་སྙན་ངག་གི་ནང་དོན་ཆེས་ཆེར་
ལྡན་པའོ” ཟེར། ཨའེ་ཏ་ཧོ་ཡིས་ད་རུང “ཁྱོད་ཀྱིས་ལྟ་བཞིན་པའི་དེབ་དེ་ནི་ཅི་བཤད་
མདོ་རྩ་མེད་པ་ཅན་ཡིན་ཏེ། ཁྲུ་ཙེ་སྤྱད་ནས་ཤེས་རབ་ལ་ཚད་འཇལ་གྱིན་པས། ང་ལ་ཆ་
བཞག་ཚེ་ཆེས་སུན་སྣང་ཅན་པོ་དེ་རེད། དེ་ཡང་རང་བྱུང་གི་སྒྱུ་རྩལ་སྤྱད་ནས་གནས་
ལུགས་ཅན་པོ་གསེད་འགྲོལ་གནང་དུས་སུ། ཀ•མོ་རྒན་པ་ཡིས་ཕྱོགས་སོ་སོ་ནས་ཁྱོད་ཀྱིས་
གླེང་བའི་མི་དེ་ཕམ་པར་བརྒྱབ་ནས་ཡོད། དེའི་ནང་བསྒྲགས་ཆས་དང་རེའུ་མིག་མང་
པོའི་ནང་གི་གྲངས་ཀ དངོས་དོན་རིམ་པ་ཅན་དང་བྲང་འཁོར་གྱི་རིང་ཚད། གཞན་དུ་ལོ་
རེའི་ཆར་འབབ་པའི་ཚད་ཐིག་སོགས་མ་ལུས་འདུ་བ་ཡིན” ཞེས་ཀྱང་ལབ་འོངས།
ང་དང་ཨའེ་ཏ་ཧོ་ཟུང་གིས་འདི་ལྟར་ཉི་མ་འཕུད་ཐབས་བགྱིས། ཉིན་དཀར་དང་
མཚན་མོ་གང་ཡིན་རུང་། ང་ཚོའི་སྤྲོ་སེམས་འཁོལ་ས་ཉག་གཅིག་ནི་དཔེ་ཆར་ལྟ་བ་
དེའོ། །རེབ་འདིར་ཁ་བས་ཕྱི་ལམ་བཀག་པ་ཡིས་ངེད་གཉིས་ལ་ཤེས་བྱ་མི་ཉུང་བ་རྒྱུད་ལ་
སྐྱེ་རུ་བཅུག ཁ་བ་ཞུ་བའི་དུས་སྐབས་ནང་། གལ་སྲིད་ཁྱོད་གློ་བུར་ངའི་མདུན་དུ་ཡོང་
ནས “སང་ཏེ་སེན•ཕུའུ་ལ་ཐེ་ལགས། སྒམ་གང་ལ་སྒོར་དགུ་དང་ཟུར་ལྔ་ཡིན་པའི་ལྕགས་
ལེབ་ཀྱིས་ཁང་བའི་ཀླད་འགེབ་དགོས་པས། ལྕགས་ལེབ་ཀྱི་ཆེ་ཆུང་ནི་ཉི་ཤུ་ཐམ་པ་དེ་ཉེར་
བརྒྱད་ཀྱིས་བསྒྱུར་དགོས་པ་ཞིག་ཡིན་ཚེ། དབྱིན་ཁྲུ་སྨི་གྲུ་བཞི་རེར་སྒོར་ག་ཚོད་བཀོལ་
དགོས་སམ” ཞེས་དྲིས་ཚེ། ངས་ནི་གང་མྱུར་ངང་ཁྱོད་ལ་ལན་འདེབས་ནུས་ཏེ། ཚུལ་དེ་
ནི་གློག་དམར་འཁྱུག་སྐབས་སྐར་ཆ་རེའི་ནང་ལྕགས་ཁེམ་གྱི་ཡུ་བའི་ངོས་སུ་དབྱིན་ལེ་ཁྲི་
བཅུ་དགུ་དང་སྟོང་གཉིས་ལ་འགྲོ་ཐུབ་པ་ནང་བཞིན་མགྱོགས་ངེས། འཇིག་རྟེན་མི་ཡུལ་
འདིར་མི་སུ་ཞིག་གིས་འདི་ལྟར་སྒྲུབ་པར་ནུས། གལ་ཏེ་ཁྱོད་ཀྱིས་ནམ་གུང་དུ་རང་གི་ངོ་
ཤེས་པའི་མི་ཆེ་གེ་མོ་གཉིད་ལས་བསླངས་ཏེ། གང་མྱུར་ངང་མི་ཡི་རུས་དུམ་ནི་སོ་དག་
ཕུད་རྗེས་ཤུལ་ན་བསྡོམས་པས་ཅི་ཙམ་ཡོད་ཅེས་པའམ། ཡང་ན་ནེ་པུའུ་ལ་སི་ཅ་ཁུལ་གྱི་
གྲོས་ཁང་གི་འདེམ་ཤོག་ནི་བརྒྱ་ཆའི་སྡུར་ཚད་ཅི་འདྲ་ཞིག་ལ་སླེབས་ཚེ་ད་གཟོད་གྲོས་
གཞི་ཞིག་རྩ་རྫོགས་བྱེད་ནུས་ཞེས་པ་སོགས་ལ་ལན་ཐོབས་ཟེར་ན། ཁོ་ཚོས་ལན་ཐེབས་
ངེས་སམ། ཚོད་ལྟ་ཞིག་བྱེད་རོགས།
ཨའེ་ཏ་ཧོ་ལ་སྙན་དེབ་དེའི་ནང་དུ་ཐོབ་འབྲས་བཟང་པོ་ཅི་ཞིག་ཡོད་སོང་བ་ངས་མི་
ཤེས་ཀྱང་། ཁོས་ཁ་གྲག་མ་ཐག་ཆང་རིགས་ཚབ་འཚོང་མཁན་དེའི་ཆེད་དུ་ལབ་བརྒྱབ་
འགྲོ། ཡིན་ཡང་ངས་བསམ་ན་ཁོ་ལ་ཐོབ་འབྲས་མང་པོ་མེད་ཁོ་ཐག་རེད།
ཨའེ་ཏ་ཧོ་ཡི་ངག་ལས་ཤེས་རྟོགས་བྱུང་བའི་ཧོ་མ“ཀ•མོ་ཡི་སྙན་ངག་ལ་བལྟས་ཡོང་
ན། མི་དེ་ནི་ཁྱི་རྔ་མེད་ཅིག་དང་འདྲ། ཁོས་འཚོ་བ་ནི་རྔ་མའི་སྟེང་དུ་བཏགས་སྣང་བའི་
ལྕགས་ལེབ་ཀྱི་སྣོད་དུ་རྩི་བཞིན་འདུག ཁོ་བརྒྱུགས་ནས་འཆི་ལ་ཉེ་དུས་ཙོག་བསྡད་
ཅིང་། ལྕེ་བསྲིངས་ནས་ཆང་སྣོད་ལ་ལྟ་ཞོར་དུ་འདི་ལྟར་ལབ་འོངས།
“ཨུན། བཟང་གི ང་ཚོས་ངོ་མ་ཆང་སྣོད་འདི་གཡུགས་མི་ཐུབ་ཚེ། སྲང་སྣེ་ཡི་ཆང་
ཁང་དུ་སོང་སྟེ་ཁ་གང་བ་ཞིག་བསྣན་རྗེས། ཚང་མས་ངའི་ཆེད་དུ་ཞབས་དག་བརྒྱབ་ན་མི་
བཟང་ངམ།”
གཞན་དུ་ཁོ་ནི་པའོ་སི་ཡི་མི་ཡིན་པ་འདྲ། ངས་དངོས་གནས་པའོ་སི་རུ་གླེང་ཆོག་
པའི་ཐོན་དངོས་གྲགས་ཅན་ཅི་ཞིག་བདོག་པ་ཐོས་མ་མྱོང་། ཐུར་ཁེ་ཡི་ས་གདན་དང་མ་
ཨེར་གྱི་བྱི་ལ་ལས་གཞན་ཅི་ཡང་གོ་མ་མྱོང་།
ལོ་དེའི་དཔྱིད་ཀར། ང་དང་ཨའེ་ཏ་ཧོ་ཡིས་ཁེ་བཟང་ཟ་རྒྱུ་ཡོད་པའི་གཏེར་སོན་རྙེད་
བྱུང་། ང་ཚོ་ལ་གོམས་གཤིས་ཤིག་ཡོད་པ་ནི་ལག་མགྱོགས་ཤིང་འཁོར་རྒྱུག་མྱུར་བ་དེ་
ཡིན། མཐུད་ནས་ང་ཚོས་གཏེར་དབང་གཞན་ལ་བཙོངས་པས། མི་རེའི་ལག་ཏུ་སྒོར་སྟོང་
བརྒྱད་རེ་ཡོང་། དེའི་རྗེས་སུ་དམིགས་ཡུལ་གང་ཡང་མེད་པར་ས་མེང་གཙང་བོའི་འགྲམ་
གྱི་གྲོང་ཁྱེར་ཆུང་བ་ལུའོ་ས་ཞེས་པར་ཡོང་སྟེ། གཟའ་འཁོར་གཅིག་གི་དུས་ཡུན་ནང་ངལ་
གསོ་རྩིས་བགྱིས་པ་དང་། དེ་གར་མིས་བཟའ་བའི་ཟས་དག་ཟོས་པར་མ་ཟད། སྨ་ར་སོགས་
ཀྱང་གཙང་མར་བཞར།
ལུའོ་ས་ནི་གཏེར་ཡོད་པའི་གྲོང་རྡལ་མིན་ཏེ། རི་སུལ་ཞིག་ཏུ་ཆགས་ནས་ཡོད། དེ་
ནི་གྲོང་དཀྱིལ་གྱི་གྲོང་རྡལ་ཆུང་ཆུང་དག་དང་འདྲ་བར། འུར་སྒྲ་དང་ནད་ཡམས་སོགས་
ཀྱི་མིང་གིས་སྟོངས། གྲོང་མཐའ་རུ་དབྱིན་ལེ་གསུམ་གྱི་རིང་ཚད་ལྡན་པའི་གློག་འཁོར་གྱི་
ལམ་ཞིག་འདུག་སྟེ། ང་དང་ཨའེ་ཏ་ཧོ་གཉིས་ཁ་ཐ་ཁ་ཐ་ཞེས་བར་མེད་སྒྲོག་པའི་འཁོར་
སྒམ་ནང་ཙོག་ནས་གཟའ་འཁོར་གཅིག་གི་རིང་རྣམ་གཡེང་ལ་རོལ། ཉིན་རེའི་མཚན་
མོའི་སྐབས་ནང་གཞི་ནས་མགྲོན་ཁང་དུ་ཡོང་སྟེ་ངལ་གསོ་བརྒྱབ། ད་ལྟ་ང་ཚོ་ནི་ཐོས་རྒྱ་
ཆེ་ཞིང་དཔེ་ཀློག་ཀྱང་མང་དུ་བྱས་སྣང་བས། རང་བཞིན་དུ་གྲོང་ཁྱེར་ཆུང་བ་ལུའོ་ས་ཡི་
མཐོ་རིམ་སྤྱི་ཚོགས་ཀྱི་བྱ་འགུལ་ནང་ཞུགས་པར་བརྟེན། རྒྱུན་དུ་མགྲོན་འབོད་བྱས་པའི་
ངོ་མ་བཟློགས་པར་རྒྱ་ཆེ་ཞིང་དར་བཟོ་ཆེ་བའི་སྣེ་ལེན་འདུ་ཚོགས་སུ་ཞུགས་ཀྱིན་ཡོད།
ཐེངས་ཤིག་ལ། གྲོང་ཁྱེར་དོ་དམ་ཐིང་གིས་གཉེར་བའི་མེ་གསོད་རུ་ཁག་ལ་ཞལ་འདེབས་
བསྡུ་བར་བྱེད་པའི་རྣོ་སྦྲེང་ཁེར་དཀྲོལ་དང་བྱ་སྲེག་པ་བསྲེགས་མ་བཟའ་བའི་འགྲན་སྡུར་
ནང་ཞུགས་པར། ང་དང་ཨའེ་ཏ་ཧོ་ཡིས་ཐོག་དང་པོར་ལུའོ་ས་ཡི་སྤྱི་ཚོགས་འབྲེལ་བའི་
ཁྱབ་ཁོངས་ཀྱི་རྒྱལ་མོ་ཏེ•ཨའོ་མེང་ཏེ•སང་ཕུའུ་སེན་ལྕམ་མོ་ངོ་ཤེས།
སང་ཕུའུ་སེན་ལྕམ་མོ་ནི་ཡུགས་ས་མ་ཞིག་ཡིན་ལ། གྲོང་ཁྱེར་ཆུང་བ་དེའི་ནང་གི་
ཐོག་ཁང་ཉིས་རྩེག་ཅན་གཅིག་པུ་དེ་མོར་དབང་། ཁང་བའི་ཕྱི་རུ་ཚོན་རྩི་སེར་པོ་བྱུགས་
སྣང་བས། ཕྱོགས་བཞི་མཚམས་བརྒྱད་གང་ནས་བལྟས་ཀྱང་གསལ་ཐག་ཆོད་པོར་མཐོང་
ནུས། དེ་ནི་རེས་གཟའ་པ་སངས་ཀྱི་སྙུང་གནས་སྲུང་ཉིན་དེར་ཨིར་ལན་གྱི་མིའི་སྨ་ར་ལ་
འགོས་པའི་སྒོ་ང་ལྟར་མིའི་མིག་དབང་འདྲེན་པར་བྱེད། ང་དང་ཨའེ་ཏ་ཧོ་ལས་གཞན།
གྲོང་ཁྱེར་ཆུང་བ་ལུའོ་ས་རུ་ད་དུང་སྐྱེས་པ་ཉེར་གཉིས་ཀྱིས་ཁང་བ་སེར་པོ་དེ་རང་ལ་
དབང་ན་སྙམ་གྱིན་འདུག
དབྱངས་རྟགས་དང་སྲེག་པ་ཡི་རུས་པ་གྲོང་ཁྱེར་དོ་དམ་ཐིང་ལས་ཕྱིར་ཕྱུང་རྗེས།
གཞི་ནས་བྲོ་ལྡིང་བའི་མགོ་བརྩམས་སོང་། མི་ཉེར་གསུམ་པོ་འཚང་ག་རྒྱག་བཞིན་རུབ་
སོང་སྟེ་སང་ཕུའུ་སེན་ལྕམ་མོ་བྲོ་ལྡིང་བར་སྐུལ་བྱུང་། ང་ནི་བྲོ་ལྡིང་བར་གཡོལ་རྗེས། མོ་
ཡུལ་ལ་སྐྱེལ་རྒྱུའི་རེ་བ་ཞུས། དེའི་ཐད་དུ་ང་ནི་ལེགས་འགྲུབ་བྱུང་སོང་ངོ་། །
ཕྱིར་ཁྱིམ་ལ་ལྡོག་པའི་ལམ་བར་དུ། མོས “དོ་དགོང་གི་སྐར་མ་ནི་གསལ་ཞིང་
མཛེས་པ་ཞིག་ཨེ་རེད། སྐུ་ཞབས་ཕུའུ་ལ་ཐེ་ལགས”ཟེར།
“ཁྱོད་ཀྱིས་མཐོང་བའི་འོད་གསལ་བ་དེ་དག་ལ་ཆ་བཞག་ནས་བཤད་ན།” ངས་
མུ་མཐུད་དུ “དེ་ཚོས་ནུས་ཤུགས་མཐའ་དག་ཕྱིར་ཕུད་ནས་ཡོད། ཁྱོད་ཀྱིས་མཐོང་བའི་
སྐར་མ་ཆེས་ཆེ་བ་དེ་ནི་ང་ཚོ་དང་བར་ཐག་དབྱིན་ལེ་དུང་ཕྱུར་དྲུག་བརྒྱ་དང་དྲུག་ཅུའི་
མཚམས་སུ་བདོག དེའི་འོད་ཟེར་ཚུར་སྤྲོས་ནས་ང་ཚོའི་འདི་གར་སླེབས་པ་ལ་ལོ་སོ་དྲུག་
གི་དུས་ཡུན་དགོས། ཁྱོད་ཀྱིས་དབྱིན་ཁྲུ་བཅོ་བརྒྱད་ཡོད་པའི་རྒྱང་མཐོང་མིག་ཤེལ་སྤྱད་
ཚེ། སྐར་མ་ཁྲི་བཞི་སྟོང་སུམ་བརྒྱ་ལྷག་མཐོང་ནུས། དེའི་ནང་མཉམ་སྐར་བཅུ་གསུམ་ཡང་
འདུས་ཡོད། གལ་སྲིད་མཉམ་སྐར་བཅུ་གསུམ་ལས་གཅིག་ད་ལྟ་འཇིག་ནས་མེད་པར་
གྱུར་ཀྱང་། དུས་ཕྱིས་ཀྱི་ལོ་སྟོང་གཉིས་དང་བདུན་བརྒྱའི་ནང་དུ། དེའི་འོད་ཁྱོད་ཀྱིས་ད་
དུང་མཐོང་ནུས” ཞེས་བརྗོད།
“ཨེ་ཡ།” སང་ཕུའུ་སེན་ལྕམ་མོས “ངས་སྔོན་ཆད་དོན་དག་འདིའི་རིགས་ཅི་ཡང་
མི་ཤེས། ནམ་ཟླ་ཚ་དྲོད་ཆེ་བས། ང་ཚོ་བྲོ་ལྡིང་རྒྱུ་མང་སོང་། ལུས་ཀུན་པོ་རྔུལ་ཆུས་ཁྱབ་
འདུག” ཟེར།
“གནད་དོན་དེ་ནི་འགྲེལ་བཤད་བྱེད་སླ།” ངས་སྔར་ལྟར “ཤེས་དགོས་པ་ཞིག་ལ།
ཁྱོད་ཀྱི་ལུས་སྟེང་དུ་བ་སྤུའི་ཁུང་བུ་ཁྲི་ཉིས་བརྒྱ་ཡོད་པ་ལས་རྔུལ་ཆུ་འབྱིན་པར་བྱེད། དེ་
ཡང་བ་སྤུའི་ཁུང་བུ་རེ་རེའི་རིང་ཚད་ལ་དབྱིན་ཚུན་རེའི་བཞི་ཆའི་གཅིག་ཡོད། གལ་
ཏེ་མིའི་ལུས་སྟེང་གི་བ་སྤུའི་ཁུང་བུའི་མགོ་རྔ་གཉིས་མཐུད་ཚེ། དེའི་སྤྱིའི་རིང་ཚད་ལ་
དབྱིན་ལེ་བདུན་འདུག་གོ " ཞེས་ཀྱང་སྨྲས།
“ཨ་གནམ་རྒན་མ།” སང་ཕུའུ་སེན་ལྕམ་མོས “དེས་ན་མིའི་ལུས་སྟེང་གི་བ་སྤུའི་
བུ་ག་ནི་ངོ་མ་ཆུ་གཏོང་སྤྱད་ཀྱི་ཡུར་བ་དང་ཡང་དག་མཚུངས། སྐུ་ཞབས་ཕུའུ་ལ་ཐེ་ལགས།
ཁྱོད་ཀྱིས་དོན་དག་འདི་འདྲ་མང་པོ་ཞིག་ཇི་ལྟར་ཤེས་པ་རེད་དམ”
ཞེས་དྲིས་འོངས།
“ལྟ་ཞིབ་བྱས་ནས་རྟོགས་པ་ཡིན། སང་ཕུའུ་སེན་ལྕམ་མོ་ལགས།” ངས་ད་དུང་མོ་
“ང་འཛམ་གླིང་དུ་སྐོར་བ་བྱེད་དུས་ལྟ་ཞིབ་བྱེད་པར་དགའ” ཞེས་ཀྱང་ལབ།
“སྐུ་ཞབས་ཕུའུ་ལ་ཐེ་ལགས།” མོས་མཐུད་དེ “ངས་ནི་ནམ་ཡང་ཡོན་ཏན་ཅན་
ལ་བརྩི་མཐོང་བྱས་པ་ཡིན། གྲོང་ཁྱེར་ཆུང་ངུ་འདིའི་ནང་གི་གླེན་པ་དང་ཁྲམ་པའི་ཁྲོད་
དུ་ཡོན་ཏན་ཅན་ཉིན་མོའི་སྐར་མ་ནང་བཞིན་རེད། དེ་ཡང་བློ་སྦྱངས་མཐོ་བའི་སྐུ་ཞབས་
ཤིག་དང་ཁ་བརྡ་གློད་ཚེ་དངོས་གནས་སྐྱིད་སྣང་འཆར། ཁྱོད་ཡོང་བར་སྤྲོ་ཚེ། དུས་ལ་ངེས་
པ་མེད་པར་ངེད་ཚང་དུ་མགྲོན་ལ་ཕེབས་ཆོག ངས་དགའ་བསུ་ཆེན་པོ་བྱེད་ངེས” ཟེར།
འདི་ལྟར་བདག་གིས་ཁང་བ་སེར་པོའི་བདག་མོར་རང་ཉིད་ལ་སྤྲོ་བ་ཡོད་པར་འཇུག་
ཐུབ་སོང་། གཟའ་འཁོར་རེའི་གཟའ་མིག་དམར་དང་གཟའ་པ་སངས་ཀྱི་དགོང་མོའི་དུས་
སུ་ང་མོ་ཚང་དུ་ཕྱིན་ཏེ། ཧོ་ཅི་མོ་ཡིས་གསར་རྙེད་དང་སྒྲིག་བཟོ། འདྲེན་སྤྱོད་བགྱིས་པའི་
སྟོང་བའི་ཁམས་ཀྱི་ཁྱད་མཚར་མཐའ་དག་མོར་བཤད་པ་ཡིན། ཨའེ་ཏ་ཧོ་དང་གྲོང་ཁྱེར་
ཆུང་བའི་མི་གཞན་དག་སྟེ། ཡུགས་སར་བསྐྱར་དུ་གཉེན་བསྒྲིག་ཅེས་སྐུལ་མཁན་ཚོས་
ལྷག་འཕྲོས་ཉིན་འགའི་ནང་གི་སྐར་མ་རེ་རེ་བརྩོན་ལེན་ཅི་ཐུབ་བྱེད་ཀྱིན་གདའ།
ངའི་བློ་ཡུལ་ལས་འགོངས་པ་ནི་ཨའེ་ཏ་ཧོ་ཡིས་ཀ•མོ་རྒན་པ་ཡིས་བུད་མེད་འགུགས་
པའི་ཐབས་ཤེས་དེ་སང་ཕུའུ་སེན་ལྕམ་མོའི་སྟེང་དུ་བཀོལ་ཟིན་འདུག དེ་ནི་ཉིན་ཞིག་
གི་ཕྱི་དྲོ་སྟེ། ངས་ཐང་སིལ་ལི་ཙི་སློ་མ་གང་ཁྱེར་ནས་མོ་ཚང་དུ་འགྲོ་སྐབས་ཤེས་ཚོར་བྱུང་
བ་ཡིན། ང་ནི་ལྕམ་མོ་དེར་མོ་ཚང་དུ་འགྲོ་སའི་ལམ་ཕྲན་ཞིག་ཏུ་འཕྲད། དེའི་དུས་མོའི་
འདྲེན་བྱེད་དུ་སྡང་མེ་མཆེད་ཅིང་། ཞྭ་མོ་ནི་གསེག་གོན་བགྱིས་ཏེ་མིག་ཡ་གཅིག་བཀབ་
འདུག་པས། ཕར་བལྟས་ཚོད་ཀྱིས་མི་གང་རུང་ཞིག་བཙལ་ནས་ཁ་རྩོད་རྒྱག་སྙམ་པ་དང་
ཀུན་ནས་མཚུངས།
“སྐུ་ཞབས་ཕུའུ་ལ་ཐེ་ལགས།” མོས་ངག་སྒོ་ཕྱེ་སྟེ “ངའི་བསམ་ན་སྐུ་ཞབས་ཀོ་
ལིན་ནི་ཕལ་ཆེར་ཁྱོད་ཀྱི་གྲོགས་པོ་ཡིན་པ་འདྲ” ཞེས་དྲིས་འོངས།
“ངེད་གཉིས་བར་ལོ་དགུ་ཡི་བརྩེ་འདང་ཡོད།" ངས་དེ་ལྟར་བཤད།
“ངས་ཁོ་དང་འབྲེལ་ཐག་གཅོད་བསམས་སོང་།” མོས་མཐུད་དེ “ཁོ་ནི་མི་རྣམ་
དག་ཅིག་མ་རེད” ཟེར།
“ཅི་ཞིག་བྱས་སོང་། ལྕམ་མོ་ལགས།” ངས་གསལ་བཤད་ཀྱི་ཚུལ་དུ “ཁོ་ནི་སྤྱིར་
བཏང་གི་ཁ་སྟོད་ཀྱི་མི་ཞིག་ཡིན། ལུས་སྟེང་དུ་འཁྱམས་པོ་དང་ཁྲེལ་མེད་ཀྱི་ཆ་སོགས་མི་
འདང་བའི་གནས་ཚུལ་བདོག ཡིན་ནའང་ཆེས་གནད་འགག་གི་སྐབས་སུ་ངས་ཀྱང་ཁོ་
ནི་རྣམ་དག་མིན་པ་ཞིག་རེད་ཅེས་སྨྲ་མི་བཏུབ། དེ་ཡང་ཁོའི་གྱོན་ཆས་དང་ཁེངས་དྲེགས།
འཕེར་ཤ་བྱེད་ལ་དགའ་ཚུལ་རྣམས་མིག་ལ་རན་པ་ཞིག་མིན་ནའང་། ལྕམ་མོ་ལགས།
ཁོའི་སེམས་ཁོང་དུ་ཐ་ཤལ་དང་ཚད་བརྒལ་གྱི་དོན་དག་སློང་ངེས་སྙམ་པའི་འདུ་ཤེས་དེ་
ཡོད་མི་དཔེ། ང་དང་ཨའེ་ཏ་ཧོ་ཡིས་ལོ་དགུ་ལ་གྲོགས་པོ་བསྒྲིགས་ནས་ཡོང་བ་ཡིན། སང་
ཕུའུ་སེན་ལྕམ་མོ་ལགས”ཞེས་ལབ་པ་དང་། ཡང་སྐད་ཆའི་མཇུག་རྫོགས་དུས “ངས་ཁོར་
ངན་གཏམ་མི་འདོད་ལ། མི་གཞན་གྱིས་ཁོར་ངན་གཏམ་པའི་སྐད་ཆ་ལའང་ཉན་མི་སྤྲོ”
ཞེས་ཁ་གསབ་བརྒྱབ།
“སྐུ་ཞབས་ཕུའུ་ལ་ཐེ་ལགས།” སང་ཕུའུ་སེན་ལྕམ་མོས་མཐུད་དེ “ཁྱོད་ཀྱིས་རང་
གི་གྲོགས་པོར་འདི་ལྟར་སྲུང་སྐྱོང་བྱེད་པ་ནི་བཟང་བར་མཐོང་ཡང་། ཁོས་ང་ལ་ཆེས་སྡང་
སེམས་བསྐྱེད་འོངས་པའི་བློ་བཀོད་འཐེན་འདུག ཐོབ་ཐང་ཅན་གྱི་བུད་མེད་སུ་ཡིན་ཡང་
འདི་འདྲ་བྱས་ན་རང་ལ་བརྙས་བཅོས་བྱས་ཟིན་སྙམ་འགྲོ། དོན་དངོས་འདི་ནི་ཁྱོད་ཀྱིས་
བསུབས་ཡེ་ནས་མི་ཐུབ" ཟེར།
“ཨ་ཡ་ཡ།” ངས་ཀྱང “ཨའེ་ཏ་ཧོ་རྒན་པ་ཡིས་དེ་འདྲའི་དོན་དག་ཅིག་སྒྲུབ་ག་ལ་
སྲིད། ངས་ཇི་ལྟར་འདང་བརྒྱབ་ཀྱང་འདང་དཔོག་མི་ཐུབ། ངས་ཤེས་པ་ནི་དོན་དག་ཅིག་
གིས་ཁོའི་སེམས་ནང་འཕུང་དཀྲུག་བཟོས་ཡོད་སྲིད། དེ་ནི་ཁངས་ཆར་བུ་ཡུག་འཚུབ་
པའི་ནམ་ཟླ་ཞིག་དང་འབྲེལ་བ་ཡོད་དེ། ཐེངས་ཤིག་ལ། ང་ཚོ་ཁ་བ་མཐུག་པོས་རི་སུལ་དུ་
བཀག་སོང་། དེའི་དུས་ཁོ་ནི་ཅི་འདོད་བྲིས་པའི་སྙན་དེབ་ཅིག་གིས་བླ་ཡོངས་སུ་བཀུག་
ཟིན། ངས་བསམས་ན་དེབ་དེས་ཁོའི་ཀུན་སྤྱོད་ལ་བསླད་ཞུགས་སུ་བཅུག་པ་ཡིན་ཡང་
སྲིད” ཅེས་བརྗོད།
“དེ་ཡིན་ཁོ་ཐག་རེད།” སང་ཕུའུ་སེན་ལྕམ་མོས “ངས་ཁོ་ངོ་ཤེས་མ་ཐག ཁོས་
ནི་ནམ་ཡང་ལྷ་ལ་དམོད་པའི་སྙན་ཚིག་སྐོར་ཞིག་བཏོན་ནས་ང་ལ་ཉན་དུ་འཇུག་པ་
ཡིན། ཁོས་བཤད་ན་དེ་ནི་མིང་ལ་ལུའུ་པི•ཨའོ་ཐེ་ཟེར་བའི་མི་ཞིག་གིས་བྲིས་པ་རེད་ཟེར་
ཞིང་། ཁྱོད་ཀྱིས་མོའི་སྙན་ངག་ལ་ཚོད་དཔག་ཞིབ་ཏུ་བྱོས་ཤིག་དང་། བུད་མེད་དེ་ནི་ཡ་
རབས་ཚད་ལྡན་ཞིག་མིན་ཁོ་ཐག་རེད” ཅེས་ལབ་བྱུང་།
“དེ་ལྟར་བཤད་ཡོང་ན། ཨའེ་ཏ་ཧོ་ཡི་ལག་ཏུ་དེབ་སོ་མ་ཞིག་བུད་ཡོང་བ་འདྲ།”
ངས་མུ་མཐུད་ནས “ངས་ཤེས་གསལ་ལྟར་ན། ཁོའི་དེབ་དེ་ནི་པིར་མིང་ལ་ཀ-མོ་ཞུ་བའི་
སྐྱེས་པ་ཞིག་གིས་བརྩམས་པ་རང་ངོ" ཞེས་སྨྲས།
“དཔེ་ཆ་གང་ཡིན་ན་ཡིན་དུ་ཆུགས།” སང་ཕུའུ་སེན་ལྕམ་མོས “ཁོས་དེབ་གཅིག་
ལ་བལྟས་ནས་བསྡད་ན་བཟང་། དེ་རིང་ཁོ་ལ་མཚོན་ན་མགོ་རུ་གནམ་མ་གཏོགས་མེད་
པར་སྙམ་སོང་། ཁོས་ང་ལ་མེ་ཏོག་ཅིག་ཕུལ་བྱུང་སྟེ། དེའི་སྟེང་དུ་ཤོག་བྱང་ཞིག་ཀྱང་
སྦྱར་ནས་བདོག སྐུ་ཞབས་ཕུའུ་ལ་ཐེ་ལགས། ཁྱོད་ཀྱིས་མཐོ་རིམ་བུད་མེད་ནི་ཅི་འདྲ་
བ་ཞིག་ཡིན་ཚུལ་ཤེས་ངེས། དེར་མ་ཟད་ཁྱོད་ནས་ཀྱང་བདག་ལ་གྲོང་ཁྱེར་ཆུང་བ་ལུའོ་
ས་རུ་མཚན་སྙན་གྲགས་ག་འདྲ་ཡོད་པ་རྟོགས་པར་ནུས། ཁྱོད་ཀྱིས་འདང་ཞིག་རྒྱོབས་
དང་། ངས་ནི་ཆང་དེམ་ཆེན་པོ་ཞིག་དང་སོབ་གོར་ཞིག་བཟུང་ནས། སྐྱེས་པ་ཞིག་གི་
རྗེས་འབྲངས་ཏེ་ཕྱི་རོལ་གྱི་ནགས་གསེབ་ཏུ་ཕྱིན་ཐོག ཁོ་དང་མཉམ་པོར་སྡོང་བོའི་གྲིབ་
བསིལ་འོག་ཏུ་གླུ་དབྱངས་བླངས་ཤིང་བྲོ་གར་འཆམ་ཨེ་སྲིད་ཟེར། ངས་དེ་སྔོན་ཟ་མ་ཟ་
དུས་རྒུན་འབྲུམ་ཆང་ཉུང་ཙམ་འཐུང་བ་བདེན་ངེས་ཡིན། ཡིན་ནའང་ངས་ནི་ཁོས་བཤད་
པ་ལྟར་གཏན་ནས་སྒྲུབ་མི་སྲིད་ལ། ཆང་དེམ་ཆེན་པོ་ཞིག་བཟུང་སྟེ་ནགས་གསེབ་ཏུ་
དགའ་རྩེད་བག་མེད་ག་ལ་བྱེད། རེད་ཡ། ཁོས་ད་རུང་རང་གི་སྙན་དེབ་དེ་འཁྱེར་རྒྱུ་ཟེར།
ཁོས་དེ་ལྟར་བཤད་ཡོང་བས། ངས་བསམས་ན་ཁོ་གཅིག་པུ་སོང་ནས་མིག་སྟོན་བྱེད་སྤྱད་
ཀྱི་ཚ་ཕོག་རང་ཟོས་ན་འགྲིག དེ་ལྟ་མིན་ཚེ། ཁོས་ནི་རང་གི་ལུའུ་པི•ཨའོ་ཐེ་ཁྲིད་སོང་
ཡང་རུང་། ངའི་བསམ་ཚུལ་ཡིན་ན་མོས་ཕྱིར་རྒོལ་མི་བྱེད་ཁོ་ཐག་ཡིན། ཡིན་ཡང་སོབ་
གོར་མང་ལ་ཆང་ཉུང་ཚེ་ཕྱིན་ཅི་ལོག་ཏུ་འགྲོ་ཡང་སྲིད། ཁྱོད་ནི་ད་ལྟ་རང་གི་ཚད་ལྡན་གྱི
གྲོགས་པོར་ཅི་ཞིག་གི་ལྟ་ཚུལ་འདུག སྐུ་ཞབས་ཕུའུ་ལ་ཐེ་ལགས” ཟེར།
“འོ། ལྕམ་མོ་ལགས།” ངས་མཐུད་དེ “ཨའེ་ཏ་ཧོ་ཡིས་གདན་འདྲེན་བྱེད་པ་དེ་ནི
སྙན་ངག་གི་བརྗོད་དོན་ཁོ་ནས་ཕྱུག་པ་ཙམ་ལས། ངན་བཅའ་བའི་འདུ་ཤེས་མེད་ཁོ་ཐག་
ཡིན། དེ་ནི་ཁོ་ཚོས་འབོད་བཞིན་པའི་དཔེ་རྒྱན་ལ་གཏོགས་པའི་སྙན་ངག་ཡིན་ཡང་སྲིད།
དེ་ཚོས་སྔར་ལྟར་ཁྲིམས་ལུགས་དང་སྒྲིག་སྲོལ་ལ་ཕོག་ཐུག་བཟོ་བཞིན་ནའང་། སྦྲགས་
བསྐུར་ནི་རུང་བར་བརྗོད། རྒྱུ་མཚན་ནི་བྲིས་པ་དང་བསམ་པ་གཉིས་པོ་ཤ་ཁག་ཁག་དང་
གྲི་སོ་སོ་ཡིན་པས་རེད། གལ་སྲིད་ཁྱོད་ཀྱིས་དོན་དེ་སེམས་ནང་མི་འཛིན་ཚེ། བདག་གིས་
ཨའེ་ཏ་ཧོ་ཡི་ཚབ་བྱས་ནས་ཁྱོད་ལ་བཀའ་དྲིན་ཆེ་ཞུ” ཞེས་སྨྲས། ངས་ད་དུང “ད་ལྟ་ང་
ཚོའི་སེམས་པ་ནི་རིམ་པ་དམའ་བའི་སྙན་ངག་ལས་ཕྱིར་ཐོན་བྱས་ནས། རིམ་པ་མཐོ་བའི་
དངོས་ཡོད་དང་རྟོག་འཆར་ནང་ཞུགས་ན་འགྲིག འདི་འདྲའི་མཛེས་སྡུག་ལྡན་པའི་ཕྱི་
དྲོ་ཞིག་ལ། སང་ཕུའུ་སེན་ལྕམ་མོ་ལགས” ཞེས་དང་། ངས་དེར་མཐུད་ནས་ད་རུང “ང་
ཚོའི་བསམ་བློ་ཡང་དེ་དང་འཕལ་ག་འཕྲོད་ན་འོས། འདི་གར་སྤྱིའི་ཆ་ནས་དྲོད་འཇམ་
ལྡན་ཡང་། ང་ཚོས་ཤེས་དགོས་པ་ཞིག་ལ། ཐིག་དམར་སྟེང་གི་རྒྱ་མཚོ་ལས་མཐོ་ཚད་དབྱིན་
ཁྲུ་ཁྲི་གཅིག་དང་ལྔ་སྟོང་གི་ས་ཆར་མཚོན་ན་དུས་ཚིགས་བཞི་བོར་ཁ་བས་གཡོགས་ནས་
ཡོད། འཕྲེད་ཐིག་གི་ཏུའུ་གྲངས་བཞི་བཅུ་ནས་ཞེ་དགུའི་བར་གྱི་ས་ཁུལ་ལ་ཆ་བཞག་
ན། གངས་མཚམས་ནི་དབྱིན་ཁྲུ་སྟོང་བཞི་ནས་སྟོང་དགུ་མ་གཏོགས་མེད” ཅེས་ལབ།
“འོ། སྐུ་ཞབས་ཕུའུ་ལ་ཐེ་ལགས།” སང་ཕུའུ་སེན་ལྕམ་མོས “ལུའུ་པི·ཨའོ་ཐེ་རུ་
འབོད་པའི་སྨྱོན་མ་དེའི་མི་སེམས་དཀྲུག་སྤྱད་ཀྱི་སྙན་ངག་དེར་ཉན་རྗེས་སུ། དེ་ནས་ཁྱོད་
ཀྱི་མཛེས་དགུས་ཁྱོགས་པའི་དོན་དངོས་བརྗོད་ཚུལ་ལ་ཉན་པར་དངོས་གནས་དགའ་བོ་
འབྱུང་བ་ཡིན” ཟེར།
“ང་ཚོ་ནི་ལམ་འགྲམ་གྱི་ཤིང་དུམ་འདིའི་སྟེང་ཡུད་ཙམ་ཙོག་ནས་བསྡད་ན་ཅི་
འདྲ་རེད།” ངས་མོ་ལ “སྙན་ངག་པའི་བརྩེ་བ་བྲལ་ཞིང་གང་འདོད་ལབ་པའི་གཏམ་དེ་ཚོར་མ་ཉན་ཞིག རྣོ་ལྕགས་ལྟར་འགྱུར་བ་མེད་པའི་དངོས་ཡོད་དང་ཁྲིམས་མཐུན
གྱི་འཇལ་གཤོར་འདེགས་གསུམ་གྱི་མཚར་སྡུག་ལྡན་པའི་གྲངས་ཀའི་ཀློང་དུ། ད་གཟོད་
མཛེས་ཤིང་སྡུག་པའི་དངོས་པོ་དག་རྙེད་པར་ནུས། ང་ཚོ་སྡོད་བཞིན་པའི་སྡོང་དུམ་འདིར་
ཆ་བཞག་ནའང་། སང་ཕུའུ་སེན་ལྕམ་མོ་ལགས” ཞེས་གླེང་བསླངས་རྗེས། ཡང “སྙན་
ངག་ལས་ཀྱང་ཁྱད་མཚར་གྱི་གྲངས་ཀ་སྤྱི་སྡོམ་བྱ་རྒྱུ་ཡོད་དེ། ཤིང་སྡོང་གི་ལོ་འཁོར་
གྱིས་སྡོང་དུམ་འདི་ལོ་དྲུག་ཅུ་འགོར་ཟིན་པ་རྟོགས་ནུས་ལ། གཞན་དུ་དབྱིན་ཁྲུ་སྟོང་
གཉིས་ཡོད་པའི་ས་འོག་ཏུ། འདི་ཉིད་ལོ་སྟོང་གསུམ་འགོར་རྗེས་རྡོ་སོལ་དུ་འགྱུར་འགྲོ་
བ། འཛམ་གླིང་སྟེང་གི་ཆེས་ཟབ་པའི་སོལ་གཏེར་ནི་ཉིའུ་ཁ་སིར་ཉེ་འགྲམ་གྱི་སི་ལིན་
ཨའོ་སི་ཡིན་པ། རིང་ཚད་ལ་དབྱིན་ཁྲུ་བཞི་དང་ཞེང་ཚད་ལ་དབྱིན་ཁྲུ་གསུམ། མཐོ་
ཚད་ལ་དབྱིན་ཁྲུ་གཉིས་ཚེག་བརྒྱད་ཡོད་པའི་སྒམ་ཞིག་གི་ནང་དུ་རྡོ་སོལ་ཏུན་གཅིག་
ཆུད་ཚུལ། གལ་སྲིད་འཕར་རྩ་བཅད་ཚེ་མྱུར་མོར་རྨ་ཁ་ཡོད་སའི་གོང་རོལ་ནས་བསྡམ་
དགོས་པ། མི་ཡི་རྐང་བ་ནི་རུས་དུམ་སུམ་ཅུ་ཡིས་གྲུབ་ཚུལ། ལོན་ཏོན་མཆོད་རྟེན་ལ་༡༨༤༡ལོར་མེ་སྐྱོན་ཕོག་སོང” ཞེས་ཀྱང་སྨྲས།
“མུ་མཐུད་ནས་ཤོད་ཅིག སྐུ་ཞབས་ཕུའུ་ལ་ཏེ་ལགས།” སང་ཕུའུ་སེན་ལྕམ་
མོས “སྐད་ཆ་འདིའི་རིགས་ལ་ངོ་མ་གསར་གཏོད་རང་བཞིན་ལྡན་པས། ཉན་ཚེ་མི་ལ་
བདེ་སྣང་སྦྱིན་ངེས། ངས་བསམས་ན་ཁ་གྲངས་སྡོམ་པ་ལས་ལྷག་པའི་སྙིང་རྗེ་བོ་ཞིག་
འཇིག་རྟེན་ན་བཙལ་དུ་མེད” ཅེས་བཤད་བྱུང་།
འོན་ཏེ་གཟའ་འཁོར་གཉིས་ཀྱི་རྗེས་སུ། ངས་གཞི་ནས་ཧོ་ཅི་མོ་ཡིས་བདག་ལ་བྱིན་
པའི་བཟང་ཆ་དག་རྟོགས་ཡོང་ངོ་། །
མཚན་མོ་ཞིག་ལ། མི་རྣམས་ཀྱིས་ཕྱོགས་ཀུན་ཏུ “མེ་འབར་སོང” ཞེས་བསྒྲགས་
པའི་སྒྲ་ཡིས་ང་གློ་བུར་སད་དུ་བཅུག་བྱུང་། བདག་ནི་གང་མྱུར་གྱིས་མལ་ཁྲི་ལས་བབས་
ཏེ་གྱོན་ཆས་གོན་འཕྲལ། མགྲོན་ཁང་ལས་ཕྱིར་བརྒྱུགས་ནས་ལྟད་མོར་བལྟ་རུ་ཕྱིན། མ་
གཞིར་མེ་འབར་བཞིན་པ་ནི་སང་ཕུའུ་སེན་ལྕམ་མོའི་ཁང་བ་དེ་ཡིན་པས། ངས་སྐད་ཆེན་
པོ་ཞིག་འབྱིན་ཞོར་ཆུ་ཚོད་སྐར་མ་གཉིས་ཀྱི་ནང་གནས་དེར་སླེབས་པར་བྱས།
ཁང་བ་སེར་པོ་དེའི་ཁེར་ཐོག་ཧྲིལ་པོ་མེ་ཀློང་དུ་ཚུད་པར་བརྟེན། གྲོང་ཁྱེར་ཆུང་བ་
ལུའོ་ས་ཡི་སྐྱེས་ཕོ་མོ་དང་ཁྱི་ཀུན་པོས་དེ་གར་འུར་བརྒྱབ་སྟེ། མེ་གསོད་རུ་ཁག་གི་ལས་
ཀར་ཕན་པ་ལས་གནོད་སྐྱེལ་གྱིན་འདུག ངས་ཨའེ་ཏ་ཧོ་ནི་ཁོ་འཛིན་མཁན་མེ་གསོད་རུ་
མི་དྲུག་གི་ལག་ནང་ཤོར་ཨེ་ཐུབ་ལ་འབད་ཀྱིན་པ་མཐོང་ཞིང་། དེ་ཚོས་ཁོར་ཁེར་ཐོག་ནི་
མེ་འོབས་ཆེན་པོར་གྱུར་ཟིན་པར། སུ་ཞིག་ནང་ལ་བརྒྱུགས་ཀྱང་ཕྱིར་ཡོང་མེད་ཁོ་ཐག་
ཡིན་ཞེས་སྨྲ་བཞིན་འདུག
“སང་ཕུའུ་སེན་ལྕམ་མོ་ནི་གང་དུ་ཡོད་དམ།” ངས་དེ་ལྟར་དྲིས།
“མོ་རིག་མ་སོང་།” མེ་གསོད་རུ་མི་གཞན་ཞིག་གིས “མོ་ཉིས་ཐོག་ཏུ་ཉལ་ནས
ཡོད། ང་ཚོ་ནང་ལ་འགྲོ་བསམས་ཀྱང་འགྲོ་མི་ཐུབ་པར་འདུག ང་ཚོའི་རུ་ཁག་ལ་ད་རུང་
སྐས་རིང་སྤྱོད་རྒྱུ་མེད་དོ” ཟེར།
ང་ནི་མེ་འོད་གསལ་ས་དེར་བརྒྱུགས་ཤིང་། ཁུག་མ་ལས《ལག་དེབ》བླངས་པ་ཡིན།
ངས་དེབ་དེ་ལག་ཏུ་བཟུང་དུས་ཅུང་ཙམ་མིན་ན་དགོད་ཐུབ་མ་བྱུང་། ངས་བསམས་ན་དེ་
ནི་ཕལ་ཆེར་འཚབ་དྲགས་པས་མགོ་ཡོམ་འཁོར་བའི་རྐྱེན་གྱིས་ཡིན་སྲིད།
“ཧོ་ཅི། གྲོགས་པོ་རྙིང་བ་ལགས།” ངས་ཕྱོགས་གཅིག་ནས་ཤོག་ངོས་ཕར་བསློགས
པ་དང་། ཕྱོགས་གཞན་དུ་དཔེ་ཆར་ཁ་གཏད་ནས “ཁྱོད་ཀྱིས་ང་ལ་མགོ་གཡོགས་མ་མྱོང་།
ཁྱོད་ཀྱིས་ང་ཡི་ཆད་དུ་བཅུག་མ་མྱོང་། ཇི་ལྟར་བྱས་ན་བཟང་ཚུལ་ང་ལ་ཤོད་ཅིག གྲོགས་
པོ་རྙིང་བ་ལགས། ཇི་ལྟར་བྱས་ན་བཟང་ཚུལ་ང་ལ་བཤད་རོགས་གནོངས” ཞེས་བར་མེད་
དུ་བརྗོད་
ངས་ནི་ཤོག་བུ་ཕར་བསློགས་ནས་ངོས་བརྒྱ་དང་བཅུ་བདུན་གྱི་མཚམས་སུ་
སླེབས། “བློ་ཡུལ་ལས་འགོངས་པའི་དོན་དག་ལ་འཕྲད་ཚེ་ཇི་ལྟར་བྱ་དགོས་སམ།” ངས་
མཛུབ་མོས་ཐིག་ཕྲེང་རེ་རེ་མར་དེད་ནས་ཕྱིན་དུས་གློ་བུར་རྙེད་སོང་། ཧོ་ཅི་མོ་རྒན་པ་ནི་
ངོ་མ་ངར་བ་རེད། ཁོས་ནི་དོན་འདི་འདྲ་ཡང་ལུས་སུ་བཅུག་མི་འདུག དཔེ་ཆའི་ནང་
འདི་ལྟར་བྲིས་ཡོད་དེ།
དུ་བ་དང་སོལ་དུག་ཁོག་ཏུ་སོང་ནས་དབུགས་འགག་དུས། ཡ་མ་སོ་མའི་འབྲས་བུ་ནི་ཆེས་
ལེགས་ཏེ། རྡོག་འགའ་བླངས་ནས་མིག་ཟུར་དུ་འཇོག་པར་འོས།
ངས《ལག་དེབ》ཁུག་མའི་ནང་ཕྱིར་བཅུག་རྗེས། བརྒྱུགས་ནས་འགྲོ་བཞིན་པའི་བྱིས་
པ་ཞིག་བཟུང་བ་ཡིན།
“ཝེ།” ངས་ཁོ་ལ་སྒོར་མོ་འགའ་བྱིན་རྗེས “གང་མྱུར་ངང་སྨན་འཚོང་ས་རུ་ཕྱིན་
ཏེ་སྒོར་མོ་གཅིག་གི་རིན་པའི་ཡ་མ་སོ་མའི་འབྲས་བུ་ཉོས་ཡོང་རོགས། མགྱོགས་མོ་བྱོས།
སྒོར་གཞན་པ་དེ་ནི་ཁྱོད་ལ་བྱིན་པ་ཡིན། ཝེ” ཞེས་ལབ། ཡང་བསྐྱར་དུ་མི་ཚོགས་ལ་ཁ་
གཏད་དེ “ང་ཚོས་སང་ཕུའུ་སེན་ལྕམ་མོ་བསྐྱབས་ན་འགྲིག” ཅེར་འུར་བརྒྱབ། མཐུད་
ནས་ངས་སྟོད་གོས་དང་ཞྭ་མོ་ཕུད་པ་ཡིན།
མེ་གསོད་རུ་ཁག་དང་མི་སེར་ཁྲོད་ཀྱི་མི་བཞི་ཡིས་ང་བཟུང་བྱུང་། ཁོ་ཚོས་ནང་ལ་
སོང་ན་རང་ཤི་རྒྱག་པ་ཁོ་ན་ལས་མེད། རྒྱུ་མཚན་ནི་ཁང་བའི་ཐོག་པང་དག་ཅང་མ་འགོར་
བར་བསྲེགས་ནས་མར་ལྷུང་ངེས་པ་ཡིན་ཟེར།
“ཤི་རྒྱུ་ཆ་བོ།” ངས་དེ་ལྟར་འུར་བརྒྱབ་པར། དགོད་བཞིན་པ་དང་འདྲ་ནའང་
དགོད་མི་ཐུབ་པར་གྱུར་པས “ཁྱོད་ཚོར་མིག་མེད་དམ། ངའི་ཡ་མ་སོ་མའི་འབྲས་བུ་དག་
གང་དུ་བཞག་ཡོད་ཚུལ” ཞེས་ལབ།
ངས་གྲུ་མོ་ཡིས་མེ་གསོད་རུ་མི་གཉིས་ཀྱི་གདོང་ལ་བརྒྱབ་ཅིང་། རྡོག་ཐོས་མི་སེར་
ཞིག་གི་རྐང་བའི་སྟེང་རྡེག་པར་མ་ཟད། གཞན་ཞིག་ཡོད་པ་ཉྭ་སྒྲོག་ལ་བླངས་ནས་ཐང་
དུ་བསྒྱེལ་རྗེས། ཐད་ཀར་ཁང་བའི་ནང་དུ་བརྒྱུགས། གལ་ཏེ་ང་ཁྱོད་ཚོ་ལས་སྔོན་དུ་ཤི་ན།
ངས་ནི་ངེས་པར་འཕྲིན་ཡིག་བྲིས་ནས་ཁྱོད་ཚོ་ལ། དམྱལ་བའི་ཁམས་ནི་ཐོག་ཁང་སེར་པོ་
ལས་སྐྱིད་དམ་སྡུག་པ་ཡིན་ཚུལ་བརྗོད་ངེས། ད་ལྟ་ཁྱོད་ཚོ་ངའི་སྐད་ཆར་ཡིད་མ་ཆེས་ཤིག
མདོར་ན་ང་ནི་ཟ་ཁང་ནང་གི་བྱ་བསྲེགས་མ་ལས་ཀྱང་ཚིག་ངེས། དུ་བ་དང་མེ་ལྕེ་ཡིས་ང་
རེབ་གཉིས་ལ་ཐང་དུ་བསྒྱེལ་པས། ཅུང་མིན་ན་ཧོ་ཅི་མོ་ངོ་ཚར་གཏད་སོང་། ལས་བཟང་
བ་ནི་མེ་གསོད་རུ་མི་ཚོས་ཆུ་ཕྲ་མོ་སྟོར་ཡོང་བ་དེས་མེ་མགོ་ཅུང་མནན་ནས་ང་ལ་རོགས་
རམ་བྱས་པར་བརྟེན། ང་ནི་གཞི་ནས་སང་ཕུའུ་སེན་ལྕམ་མོའི་ཁང་བའི་ནང་སླེབས་ཐུབ་
པ་བྱུང་། མོ་ནི་དུ་བས་བདུགས་ཏེ་ཕལ་ཆེར་ངོ་ཚ་མི་ཤེས་པའི་ཚད་ལ་ལྷུང་འདུག དེ་
བས་ངས་མོ་ཉལ་ཆས་ནང་གཅུད་འཕྲལ་ཕྲག་སྟེང་འཁུར། ཐོག་པང་ནི་གཞན་ཚོས་བཤད་
པ་ལས་སྡུག་ཅིག་མ་ཡིན་ཏེ། དངོས་གནས་དེ་འདྲ་ཡིན་ཚེ་ངས་དོན་དེ་སྒྲུབ་མི་ཐུབ། ཐེ་
ཚོམ་ཟ་ས་མེད།
ངས་མོ་ཁུར་ཏེ་དབུགས་ཐེངས་གཅིག་གིས་ཐོག་ཁང་དེ་དང་བར་ཐག་མཱ་ལྔ་བཅུ་ཡོད་
པའི་གནས་སུ་ཕྱིན་རྗེས། མོ་རྩྭ་གསེང་དུ་བསྙལ། མཐུད་ནས་ལྕམ་མོ་འདིར་རེ་སྙེག་བྱེད་
བཞིན་པའི་ཞུ་སྦྱོར་སྔ་མ་ཉེར་གཉིས་པོས་ཀྱང་རང་རང་སར་ལྕགས་སྐྱོགས་སོགས་བཟུང་
ནས་འདི་ཕྱོགས་སུ་བཙངས་འོངས་ཏེ་མོ་སྐྱོབ་རྩིས་བྱེད། ཏག་ཏག་སྐབས་དེར་ཡ་མ་སོ་
མའི་འབྲས་བུ་ཉོ་རུ་སོང་བའི་བྱིས་པ་ཡང་བརྒྱུགས་ནས་བུད་ཡོང་།
ངས་སང་ཕུའུ་སེན་ལྕམ་མོའི་མགོ་སོགས་ཉལ་ཆས་ཀྱིས་གཅུད་པའི་ལྟེབས་བཤིགས་
པ་ན། མོས་མིག་ཟུང་ཆེར་ཕྱེ་སྟེ “ཁྱོད་ཡིན་ནམ། སྐུ་ཞབས་ཕུའུ་ལ་ཐེ” ཞེས་དྲིས་འོངས།
“ཞིའུ། ཞིའུ།” ངས “ཁ་མ་གྲག སྔོན་མ་བྱས་ནས་ངས་ཁྱོད་ལ་སྨན་སྤྱོད” ཅེས་
བཤད།
ངས་མོའི་སྐེ་ཚིགས་ཀྱི་མཚམས་དེ་རང་གི་ལག་ཁུགས་སུ་འབབ་ཏུ་བཅུག་ནས་མགོ་
བོ་ཡར་ལ་བསྐྱོར་ཞིང་། ལག་པ་ཡ་གཅིག་གིས་ཁུག་མའི་ཁ་གཤགས་ཏེ་ཡ་མ་སོ་མའི་
འབྲས་བུ་བླངས་ཐོག དལ་བ་དལ་བུར་ལུས་པོ་མར་སྒུར་ནས་མོའི་མིག་ཟུར་དུ་ཡ་མ་སོ་
མའི་འབྲས་བུ་གསུམ་བཞི་ཞིག་བཞག་པ་ཡིན།
སྐབས་དེར། གྲོང་ཁྱེར་ཆུང་ངུའི་ནང་གི་སྨན་པའང་སླེབས་བྱུང་། ཁོས་སྣ་ནང་ནས་
དབུགས་ཧུར་ཧུར་ལེན་ཞོར་མོའི་མཁྲིག་མར་རེག་ཏེ་འཕར་རྩ་ལ་ལྟ་ཞོར་དུ། ང་ལ་འདི་
ལྟར་གང་དྲན་བྱེད་པའི་ནང་དོན་ཅི་ཡིན་ཟེར།
“ཨུན། ཆིའུ་ཀེན་སྨན་རྩྭའི་ལ་པ་དང་ཅེ་རུ་ས་ལེམ་གྱི་མོན་ཆ་རའི་འབྲས་བུ་
གཉིས་ཡིན།” ངས་དེར་མཐུད་ནས “ང་ནི་སྨན་པ་ངོ་མ་ཞིག་མིན། ཡིན་ནའང་ངས་ཁྱོད་
ལ་རང་གི་སྦྱོར་བ་དེར་བདེན་དཔང་ཡོད་པ་བཙལ་ནས་བསྟན་ཆོག" ཅེས་ལབ།
ཁོ་ཚོས་ངའི་སྟོད་ལྭ་ཁྱེར་ནས་བུད་ཡོང་བར། ངས་དེའི་ཁུག་མ་ལས《ལག་དེབ》
ཕྱིར་བླངས།
“ཁྱོད་ཀྱིས་ཤོག་ངོས་བརྒྱ་དང་བཅུ་བདུན་པའི་ངོས་སུ་བལྟ་རོགས།” ངས་ད་
དུང “དེའི་ངོས་སུ་དུ་བ་དང་སོལ་རླངས་ཀྱིས་མིའི་དབུགས་བསྒགས་དུས་ཇི་ལྟར་
བསྐྱབ་དགོས་པའི་སྐོར་བརྗོད་འདུག དེབ་དེའི་ནང་དུ་ཡ་མ་སོ་མའི་འབྲས་བུ་མིག་
ཟུར་དུ་འཇོག་དགོས་པའི་ཚུལ་བཤད་ཡོད། ངས་ཡ་མ་སོ་མའི་འབྲས་བུའི་ཕན་ནུས་དེ་
གཙོ་བོ་དུ་བའི་དུག་འབྱིན་པའི་སྟེང་དུ་མཆིས་སམ། ཡང་ན་ཕོ་བའི་དབང་རྩ་བསྐྱར་
གསོར་སྐུལ་འདེད་ཐུབ་པའི་ནུས་པ་ལྡན་ངེས་ཚུལ་བཅས་ངོ་མ་མི་ཤེས། འོན་ཏེ་ཧོ་ཅི་མོ་
ཡིས་འདི་ལྟར་ལབ་འདུག་ལ། ད་དུང་ཐོག་མར་གདན་དྲངས་ཡོང་ནས་གསོ་བཅོས་བྱ་
ཡུལ་ནི་ཁོ་ཡིན་སོང་། གལ་ཏེ་ཁྱོད་ཀྱིས་ནད་ཞིབ་བྱ་བར་འདོད་ཀྱང་། ངས་ངོ་རྒོལ་བྱེད་
མི་སྲིད” ཅེས་བརྗོད་དོ། །
སྨན་པས《ལག་དེབ》བླངས་ཤིང་མིག་ཤེལ་གོན་རྗེས། མེ་གསོད་རུ་མིའི་ལག་ཐོགས་
གློག་ཞུ་ཡི་འོག་ཏུ་ལྟ་བར་མཛད།
“འེ། སྐུ་ཞབས་ཕུའུ་ལ་ཐེ་ལགས།” ཁོས “ཁྱོད་ཀྱིས་ནད་བཤེར་བྱེད་དུས་ཐིག་
ཕྲེང་ལ་ལྟ་ནོར་ཐེབས་འདུག དབུགས་ཆད་པ་གསོ་བའི་ཐབས་མཆོག་ནི “གང་མྱུར་ངང་
ནད་པ་མཁའ་དབུགས་གཙང་སར་སྣུར་རྗེས། ཁ་སྦུབ་ཏུ་འཇོག་དགོས’ལ། ཡ་མ་སོ་མའི་
འབྲས་བུ་ཡི་སྤྱོད་གནས་ཀྱང་གོང་གི་ཐིག་ཕྲེང་སྟེ། ‘ས་རྡུལ་མིག་ནང་དུ་འཇུག་པ' རང་
ངོ་། ། ཡིན་ནའང་མགོ་ནས་གླེང་ཚེ་་”
“ངའི་བཤད་པར་ཉོན་ཞིག” སང་ཕུའུ་སེན་ལྕམ་མོས་བར་ལ་བཙངས་ནས “རེབ་
འདིའི་ནད་ཞིབ་ཁྲོད། ངས་བསམས་ན་རང་ལའང་སྐད་ཆ་སྨྲ་རྒྱུ་འདུག ཡ་མ་སོ་མའི་
འབྲས་བུ་དེ་དག་གིས་ང་ལ་བྱིན་པའི་ཕན་འབྲས་ནི་ངས་ཚོད་ལྟ་བྱས་ཟིན་པའི་དངོས་པོ་
ཀུན་ལས་ཆེ་བར་མངོན” ཞེས་སྨྲས་བྱུང་། དེ་ནས་མོས་མགོ་བོ་བཀྱགས་ཏེ་ཡང་བསྐྱར་
ངའི་དཔུང་ཁུགས་སུ་བཞག་འཕྲལ “མིག་གཞན་པའི་ནང་དུའང་ཉུང་ཙམ་འཇོག་རོགས།
བརྩེ་ལྡན་གྱི་སང་ཏེ་ལགས” ཞེས་ལབ་འོངས།
དེར་བརྟེན། གལ་སྲིད་ཁྱོད་ཀྱིས་སང་ཉིན་ནམ། ཡང་ན་ནམ་དུས་ཤིག་གི་ཉིན་གྲོང་
ཁྱེར་ཆུང་བ་ལུའོ་ས་རུ་རྐང་མལ་གསོ་དུས། དེ་གར་གསར་དུ་ལས་ཤིང་བཟོ་བཀོད་ལེགས
པའི་ཁང་བ་སེར་པོ་ཞིག་མཐོང་བར་འགྱུར། དེ་ནི་ཕུའུ་ལ་ཐེའི་ལྕམ་མོའམ་སྔོན་ཆད་
ཀྱི་སང་ཕུའུ་སེན་ལྕམ་མོས་བདག་གཉེར་དང་མཛེས་སྤྲས་བྱེད་ཅིང་མཆི། གལ་ཏེ་ཁྱོད་
ཁང་བའི་ནང་ཕྱིན་ཚེ། ཁྱོད་ཀྱིས་མགྲོན་ཁང་གི་དཀྱིལ་དུ་ཐོག་ངོས་ནི་རྡོ་ཀ་མ་རུ་ཡིན་
པའི་ཅོག་ཙེའི་སྟེང《ཧོ་ཅི་མོ་ཚང་གི་ངེས་ཤེས་ལག་དེབ》ཅེས་པའི་དཔེ་དེབ་ཅིག་མཐོང་
བར་འགྱུར། དེ་ནི་མདོག་དམར་པོ་ཡིན་པའི་མོ་རོ་ཁོའི་ཀོ་བས་བསྐྱར་དུ་འཚེམ་རྒྱག་བྱས་
པ་ཞིག་ཡིན་ངེས་ལགས་ན། མི་ཚོར་དུས་ནམ་ཡིན་ཡང་མིའི་རིགས་ཀྱི་བདེ་སྐྱིད་དང་
ཤེས་རབ་དང་འབྲེལ་བའི་ནང་དོན་བཙལ་བདེ་བར་གྲ་སྒྲིག་བྱས་ཡོད་དོ།

པི་མེན་ཐ་ཡི་གོར་སྲབ།

ང་ཚོ་ཧྥོ་ལི་ཨའོ་རི་སུལ་དུ་རྟ་ཕོར་བཞོན་ཏེ། ལུས་སྟེང་ལ་གོར་ཐིག་ནང་ཟུར་གསུམ་
ཟིན་པའི་མུའུ་ཏོའུ་སྡོང་བོ་ཡི་ཡལ་ག་ཞིག་ངའི་ཡོབ་ཆེན་ནང་དུ་བསྐོན་པར་རྐྱེན་བྱས་
མངོན་པའི་རྟགས་དཔར་ཟིན་པའི་བ་ལང་རྣམས་ཕྱོགས་གཅིག་ཏུ་སྡུད་སྐབས། བསྐམས་
ཏེ་རྐང་བའི་སྲེ་ལོང་ལ་གནོད་སྐྱོན་བཟོས་པར་བརྟེན། ང་ནི་སྒར་རྒྱག་སར་གཟའ་འཁོར་
གཅིག་ལ་ཉལ་ནས་སྡོད་དགོས་བྱུང༌།
གཞན་དབང་གི་རྐྱེན་གྱིས་ངལ་གསོ་བྱས་པའི་ཉིན་གསུམ་པ་དེར། ང་གྱལ་གྱོལ་
ངང་ཟས་གཡོས་སྦྱོར་བྱ་སའི་རླངས་འཁོར་ལ་ཉེ་བར་བཅར་ཐོག གནས་འདི་གའི་མ་
ཆེན་ཅ་ཏེ་སེན·ཨའོ་ཏུའོ་མུའུ་ཡི་ལུ་གུ་རྒྱུད་བཞིན་བསྟར་འདྲའི་ཁ་བརྡའི་ནང་ཐང་
བཅད་དེ་ཉལ་ནས་བསྡད། ཁོ་ནི་ལྷན་སྐྱེས་སུ་སྐད་ཆ་ལབ་རྒྱུར་དགའ་མཁན་ཞིག་ཡིན་
པར། ཁ་བརྡ་བྱས་ཚེ་ཚར་རྒྱུ་རྫོགས་རྒྱུ་ཡེ་ནས་མེད། ཡིན་ནའང་མི་འདི་ཡང་ལས་
བསམ་སའི་ཕྱོགས་སུ་འགྲོ་ཐུབ་མེད་དེ། མ་ཆེན་གྱི་ལས་ཀ་གཉེར་མཚམས་ནས་བཟུང་།
ཁོ་ལ་མཚོན་ན་དུས་ཚོད་མང་པོའི་ནང་རང་གི་སྐད་ཆར་ཉན་མཁན་གྱི་གང་ཟག་ནི་
རྙེད་དཀའ་འོ། །
དེར་བརྟེན། ཅ་ཏེ་ཡི་སྐད་ཆ་ཚིག་གཅིག་ཀྱང་བརྗོད་ཡུལ་མེད་པའི་བྱེ་ཐང་དུ། ང་ནི
ཁོའི་ཟས་མཆོག་ཏུ་གྱུར་པར་མངོན།
དུས་ཡུན་རིང་བོ་མ་འགོར་བར། ང་ལ་མཚོན་ན་ནད་པ་ཟ་རྔམས་ཅན་གྱི་ནད་
འཕར་ཏེ། “ཟས་ཐོ” ངོས་སུ་མི་འདུག་པའི་ཟ་མ་རེ་བཟའ་འདོད་བྱུང་སོང་། ངས་ནི་ཨ་མ་
ཡི་ཟས་སྒམ་དྲན་ཙ་ན། རང་དབང་མེད་པར “བརྩེ་བ་ཟབ་མོ་ཐོག་མའི་བརྩེ་དུངས་འདྲ། །
སེམས་པ་སྐྱོ་ཞིང་མུན་ནག་བཟླས་ནས་འོངས” ཞེས་པའི་ཚོར་སྣང་གིས་འཁྱུད་པར།
ངག་ལས་འདྲི་ཚིག་འདི་ལྟ་བུ་ཞིག་དབང་མེད་དུ་ཤོར་སོང་།
“ཅ་ཏེ་ལགས། ཁྱོད་ཀྱིས་གོར་སྲབ་བཟོ་ཤེས་སམ།”
ཕ་རོལ་པོས་གཙོད་ཀྱི་རྩིབ་རུས་གཅོག་སྤྱད་ལ་གྲ་སྒྲིག་བྱས་མ་ཐག་པའི་ལག་མདའ་
དྲུག་གྲག་ཅན་དེ་མར་བཞག་ཅིང་། འཇིགས་སྐུལ་གྱི་རྣམ་འགྱུར་རེ་མངོན་ཞོར་ངའི་
མདུན་ཐད་དུ་བུད་ཡོང་། ཁོའི་སྔོ་སྐྱར་གྱུར་པའི་མིག་འབྲས་ཟུང་གིས་དོགས་པ་ཟ་བའི་
ཉམས་ཀྱིས་ང་ལ་ཅེར་མཛད་པར། ང་ལ་ཁོའི་སྡང་སེམས་དེ་ཚོར་དུ་བཅུག་བྱུང་།
“ཝེ།” ཁོས་དེ་ལྟར་བོས་པར། ཁོང་ཁྲོའི་རྣམ་པ་བཞིན་ངོས་སུ་ཤར་འདུག་ཀྱང་ལག་
འགུལ་མ་སོང་། ངག་ནས “ཁྱོད་ཀྱིས་རྣམ་དག་སེམས་ནང་འདྲི་བ་ཡིན་ནམ། བསམ་
གཟས་ཏེ་ངའི་མཚང་འདྲུ་བཞིན་ཡོད། མི་ཆེ་གེ་མོས་ང་དང་གོར་སྲབ་བར་གྱི་གསང་བའི་
གཏམ་རྒྱུད་དེ་ཁྱོད་ལ་བཤད་པ་ཨེ་རེད"ཟེར།
“མིན། ཅ་ཏེ།” ངས་ཟོལ་མེད་སེམས་ཀྱིས“ནང་དོན་གཞན་ཅི་ཡང་མེད། ངས་
གཡིས་ཀྱིས་བསྲེགས་པའི་གོར་སྲབ་སེར་པོ་ཁོ་ན་བཟའ་འདོད་རང་སྟེ། སྟེང་དུ་ད་རུང་སོ་
མར་ཚོང་རར་བཀྲམས་ཤིང་ལྕགས་ཀྱི་ཟོ་བའི་ནང་བདོག་པའི་ཨའོ་ལང་གསར་བའི་སྦྲང་
རྩི་བསྐུས་པ་ཅན་དེ་ཡིན། ང་ལ་མཚོན་ན་རང་གི་རྟ་ཕོ་ན་སོ་ཆུང་བ་དེ་དང་རྟ་སྒ་བཅས་
པ་ཁྲིད་ཅིང་ཁྱེར་ཡོང་ནས་གོར་སྲབ་ལ་བརྗེ་བར་འདོད། འོ་ན་གོར་སྲབ་གླེང་ཚེ། ད་དུང་
ཉན་པར་སྤྲོ་བའི་གཏམ་རྒྱུད་ཅིག་ཡོད་པ་མ་ཡིན་ནམ” ཞེས་དྲིས།
ཅ་ཏེ་ཡིས་ངའི་སྐད་ཆའི་ནང་ཁོ་ལ་གནོད་པའི་ཆ་ཅི་ཡང་མི་འདུག་ཚུལ་རྟོགས་པས།
རྣམ་འགྱུར་དེ་མ་ཐག་ཞི་དུལ་ཅན་དུ་གྱུར་སོང་། ཁོས་ཟ་མ་གཡོས་སྦྱོར་བྱེད་སའི་རླངས་
འཁོར་ལས་ཁྱད་མཚར་གྱི་ཁུག་མ་ཞིག་དང་ལྕགས་སྒམ་བཅས་བླངས་ཏེ་ང་ཁེན་ནས་ཉལ་
སའི་སྡོང་འོག་དེར་བཞག་རྗེས། ཁུག་མ་ཡི་ཁ་འདིག་བཀྲོལ་ཏེ་དལ་མེད་བྲེལ་མེད་ངང་
ལས་ཀའི་མགོ་བརྩམས་བྱུང་།
“དོན་ངོ་མར་གཏམ་རྒྱུད་ཅིག་ལ་བརྩི་རུང་མིན་ཡང་མི་ཤེས།” ཅ་ཏེ་ཡིས་ཕྱོགས་
གཅིག་ནས་ལས་ཀ་ལས་པ་དང་། ཕྱོགས་གཞན་དུ་གཏམ་རྒྱུད་བཤད་མགོ་བརྩམས་
སོང་། “དེ་ནི་ཞན་ལུའོ་རི་སུལ་ནས་ཡོང་བའི་མིག་འབྲས་ཟིང་དཀར་མདོག་ཅན་གྱི་ལུག་
རྫི་དེ་དང་། སྲས་མོ་ཝེ་ལའེ་ལ-ལི་ལའེ་ཐེ། ང་བཅས་ཀྱི་བར་དུ་བྱུང་ཞིང་། གཏན་ཚིགས་
དང་ཡང་མཐུན་པའི་མཇུག་འབྲས་ལྡན་པའི་དོན་དག་ཅིག་ཡིན། ཁྱོད་ལ་བཤད་ཀྱང་སྐྱོན་
མེད་དོ" ཟེར།
“དེའི་དུས་ངས་ཧྲེན་སྨི་ཀོར་ཕྱུགས་ར་རུ་རྒན་པོ་པི་ཨེར•ཐུའུ་སྨི་ཡི་ཚབ་བྱས་
ནས་ཕྱུགས་འཚོ་བཞིན་ཡོད། ཉིན་ཞིག་ང་ལ་གློ་བུར་ལྕགས་ཀྲིན་ནང་གི་ཟ་མ་བཟའ་
འདོད་དྲག་ཏུ་སྐྱེས་བྱུང་། དེ་ནི་ངུར་བ་དང་། འབའ་བ། ཧུ་བ། བཏོག་པ་བཅས་མི་བྱེད་
མཁན་གྱི་དངོས་པོ་ཡིན་ན་ཆོག དེར་བརྟེན་ང་ནི་ད་རུང་ཁ་ལོ་བཏུལ་ཡག་མིན་པའི་
རང་གི་ཆིབས་རྟ་ན་སོ་ཆུང་བ་དེར་བཞོན་ནས། ཉིའུ་ཞི་སི་གཙང་བོའི་པི་མེན་ཐ་རབ་
ཁར་བདོག་པའི་ཨ་ཁུ་ཨའེ་མུའུ་སི་ལི•ཐེར་ཧྥེ་ཨེར་གྱི་ཚོང་ཁང་ཕྱོགས་སུ་བྱ་འཕུར་བ་
ལྟར་དུ་བརྒྱུགས།
“ཕྱི་དྲོའི་ཆུ་ཚོད་གསུམ་པ་ཡས་མས་སུ། ངས་མཐུར་མདའ་ཚེར་ལྡན་སྡོང་བོའི་
ཡལ་གར་བཏགས་ཏེ་རྐང་ཐང་ལ་གོམ་པ་ཉི་ཤུ་ལྷག་ཏུ་ཕྱིན་པར། གཞི་ནས་ཨའེ་མུའུ་སི་
ལི་ཡི་ཚོང་ཁང་ཡོད་སར་འབྱོར། ང་སྒྲོམ་སྟེགས་འདུག་པའི་ཕྱོགས་དེར་འགོས་རྗེས། ཁོ་
ལ་ཕར་བལྟས་ཚེ་འཛམ་གླིང་ཡོངས་ཀྱི་སིལ་ཏོག་གི་ཡོང་འབབ་ལ་གྱོང་རེག་རྒྱུ་རེད་
ཅེས་སྨྲས། དུས་ཡུན་སྐར་མ་གང་ལས་མ་འགོར་བར། རང་གིས་ཀ་ར་གོར་སྲབ་བག་ཆ་
གཅིག་དང་གྲི་ཁེམ་ཅུང་རིང་བོ་ཞིག་བཟུང་ཞིང་། ཉེ་འགྲམ་ཡོངས་སུ་ཁ་ཕྱེ་བའི་ཡུལ་
སིལ་དང་ཐང་འབྲས། སེའུ། ཅུ་ལི་སྔོན་པོ་སོགས་ལྕགས་ཀྲིན་གྱིས་གང་ནས་ཡོད། ཨའེ་
མུའུ་སི་ལི་ཡིས་ད་དུང་རྐང་ལག་གང་སྐྱེན་ངང་སྟ་རེ་སྤྱད་དེ་ལྕགས་ཀྲིན་གྱི་མདོག་སེར་
པོའི་ཕྱི་ཤུན་དེ་གཏོར་ཅི་ཐུབ་བྱེད། ང་ནི་སྤྲོ་བ་ཆེར་འཕེལ་བས། ཀུ་ཤུའི་ཟིང་ལོང་མ་
བསླངས་སྔོན་གྱི་ཡ་ཏང་དང་འདྲ་བ་བྱུང་། དེ་བས་ལྷམ་ངོས་ཀྱི་ཡོབ་འཛེར་སྒྲོམ་སྟེགས་
ཀྱི་བར་སྲུབས་སུ་བཙངས་ཤིང་། ལག་ནང་དུ་དབྱིན་ཚུན་ཉེར་བཞི་བདོག་པའི་གྲི་ཁེམ་
དེ་སྣོག་གང་ཐུབ་བྱས། བར་དེར་ངས་མགོ་བོ་བཀྱགས་ནས་བལྟས་པ་ན། སྒེའུ་ཁུང་ཁ་
ནས་ཚོང་ཁང་གི་འགྲམ་གྱི་ཨའེ་མུའུ་སི་ལི་ཚང་གི་ལྷས་ར་ཕྱིར་མ་མཐོང་ལམ་དུ་མངོན།
“བུ་མོ་ཞིག་དེ་གར་ལངས་ནས་ཡོད། མོ་ནི་ཡག་བཏོད་དེ་མཛེས་དགུས་ཁྱོགས་
པའི་ཕྱིར་ཡོང་སྨན་ཤར་ཞིག་སྟེ། བར་དེར་མོས་ཕྱོགས་གཅིག་ནས་ལྒང་རྡེག་དབྱུག་པར་
རྩེ་བཞིན་ཡོད་ལ། ཕྱོགས་གཞན་དུ་ངས་ལྕགས་ཀྲིན་སིལ་ཏོག་གི་ལས་རིགས་སྐུལ་འདེད་
བྱེད་པའི་བརྩོན་བསྲིས་ལ་ལྟ་ཞོར། གནས་དེ་གར་འཛུམ་དམུལ་ལེར་འདུག
“ང་ནི་སྒྲོམ་སྟེགས་ལས་ཤུད་དེ། ལག་ནང་གི་གྲི་ཁེམ་ཨའེ་མུའུ་སི་ལིར་བྱིན།
‘ཀན་ནི་ངའི་ཚ་མོ་རེད།’ ཁོས་མུ་མཐུད་ནས‘སྲས་མོ་ཝེ་ལའེ་ལ“ལི་ལའེ་ཐེ་
ཉིད་པ་ལེ་སི་ཐན་ནས་འདི་གར་མགྲོན་དུ་ཡོང་བ་ལ། ངས་ཁྱོད་གཉིས་འོས་སྦྱོར་རེ་བྱེད་
དགོས་སམ’ཞེས་ཟེར།
‘འཕགས་ཡུལ་ཡིན།’ ངས་རང་གི་བསམ་བློ་ནི་ཟོག་ཁྱུ་ཞིག་དང་མཚུངས་པས་
ན། དེ་ཚོ་ཟོག་རར་མ་དེད་ཚེ། དེ་དག་གིས་སྐོར་རྒྱུག་བར་མེད་བྱས་འགྲོ་སྙམ་བཞིན། ངག་
ལས ‘དེ་འདྲ་མིན་པ་ག་ལ་སྲིད། ལྷ་མོ་མཐའ་དག་པ་ལེ་རུ་ཡོད་ངེས་ཅན་ཡིན། འོ་རེད་
ཡ། ཨ་ཁུ་ཨའེ་མུའུ་སི་ལི་ལགས’ཞེས་སྨྲས་ལ། ཡང་སྐད་ཤུགས་ཆེན་པོས‘སྲས་མོ་ལི་
ལའེ་ཐེ་མཐོང་བའི་ཆར་ང་ཤིན་ཏུ་དགའ་བ་ཡིན’ཞེས་ཀྱང་བརྗོད།
“དེར་བརྟེན། ཨ་ཁུ་ཨའེ་མུའུ་སི་ལི་ཡིས་ང་ཁྲིད་དེ་ལྷས་རར་སོང་རྗེས། ང་ཚོ་ཕན་
ཚུན་འོས་སྦྱོར་བྱས་བྱུང་།
“ང་ནི་བུད་མེད་ཚོའི་མདུན་སར་ནམ་ཡང་ཁ་སྐྱེངས་མི་དཔེ། ངས་རྒྱུན་པར་ཧ་
མི་གོ་ས་ནི། སྐྱེས་པ་ཁ་ཤས་ལ་མཚོན་ན་ནངས་ཇ་མ་འཐུངས་ཀྱང་རྟ་རྒོད་འདུལ་ནུས་
ཤིང་། མུན་ནག་གི་ཀློང་དུའང་ཁ་སྤུ་བཞར་རྒྱུར་འདང་རྒྱག་མེད་ནའང་། གྱོན་ཆས་ཁྲ་བོ་
གོན་མཁན་གྱི་གསར་མོ་ཚོ་མཐོང་ཚེ་རྐང་ལག་འཁུམས་ཤིང་རྔུལ་ཆུ་བཞུར་བར་མ་ཟད།
སྐད་ཆ་ཚིག་གཅིག་ཀྱང་ངག་ལས་མི་འཁྲོལ་བ་ཅི་ཡིན། དུས་ཡུན་སྐར་མ་བརྒྱད་ལས་མ་
འགོར་བར། ང་དང་སྲས་མོ་ལི་ལའེ་ཐེ་གཉིས་ཀ་ལྒང་རྡེག་རྩེ་མགོ་བརྩམས་པས། ངེས་པ་
དོན་གྱི་མིང་སྲིང་ལྟར་ལོབས་པ་བྱུང་། མོས་ནི་ང་ལ་ཁྲེལ་དགོད་བྱས་སོང་། བྱེད་དོན་གཙོ
བོ་ནི་ངས་ལྕགས་ཀྲིན་ནང་གི་སིལ་ཏོག་དེ་འདྲ་མང་པོ་ཞིག་ཟོས་སོང་ཟེར། ངས་ཀྱང་མྱུར་
དུ་མོར་ལན་ལྡོན་དུས། སིལ་ཏོག་གི་ཟིང་ཆ་ནི་མིང་ལ་ཞ་ཝ་རུ་འབོད་པའི་ཨ་ཡེ་ཞིག་གིས་
རང་བྱུང་ཕྱུགས་ར་ཆེས་ཐོག་མ་དེའི་ནང་བསླངས་ཡོང་བ་སྟེ། ‘པ་ལེ་སི་ཐན་གྱི་ཕྱོགས་དེ་
རང་རེད། བདེན་ནམ།' ངས་དེ་ལྟར་བབ་བསྟུན་གྱིས་བརྗོད་སོང་བར། ལན་འདེབས་ཚུལ་
དེ་ནི་ཞགས་པ་ཡིས་ཐོ་རུ་ཞིག་བཟུང་བ་ནང་བཞིན་སླའོ། །
“དེ་ལྟར་ང་ལ་མཚོན་ན་སྲས་མོ་ཝེ་ལའེ་ལ“ལི་ལའེ་ཐེ་ཡི་ཉེ་སར་བཅར་བའི་གོ་
སྐབས་ཐོབ་སོང་། ཉི་མ་མང་པོ་ཕར་འདས་པ་དང་བསྟུན་ནས་ངེད་གཉིས་ཀྱི་འབྲེལ་བ་
ཡང་རིམ་བཞིན་དམ་ཟབ་ཅན་དུ་གྱུར། མོ་པི་མེན་ཐ་ཡི་རབ་ཁར་འདུག་དོན་ནི་རང་
གི་བདེ་ཐང་དང་ཡུལ་དེ་གའི་གནམ་གཤིས་ལ་འབྲེལ་བ་ཡོད་ཟེར་ཡང་། དོན་དངོས་སུ་
མོའི་འབྱུང་ལུས་ནི་ཆེས་བདེ་ཞིང་ཐང་བ་ལས་གཞན། པི་མེན་ཐ་ཡི་གནམ་གཤིས་ལ་
མཚོན་ནའང་པ་ལེ་སི་ཐན་ལས་བརྒྱ་ཆའི་བཞི་བཅུ་ཡིས་དྲོའོ། །ཐོག་མའི་དུས་ནང་ང་
ནི་གཟའ་འཁོར་རེར་རྟར་བཞོན་ཏེ་མོའི་སར་ཐེངས་གཅིག་རེ་འགྲོ་བཞིན་ཡོད། ཕྱིས་
སུ་ངས་ཡིད་རྩིས་ཤིག་བརྒྱབ་པར། གལ་སྲིད་རང་གིས་དེ་གར་འགྲོ་བའི་གྲངས་ཀ་ལྡབ་
གཅིག་བསྣན་ན། མོ་མཐོང་བའི་གྲངས་ཀའང་ལྡབ་གཅིག་གིས་ཇེ་མང་དུ་བུད་འགྲོ་བ་མ་
ཡིན་ནམ་སྙམ།
“གཟའ་འཁོར་གཅིག་གི་ནང་ཞིག་ལ། ང་ནི་མོ་ཡོད་སར་རེབ་གསུམ་བུད་སོང་།
རེབ་གསུམ་པར་གོར་སྲབ་དང་མིག་རྩ་དམར་པོ་ཅན་གྱི་རྫི་པོ་གཉིས་ཀ་བར་ལ་བཙངས་
ནས་བུད་ཡོང་།
“མཚན་མོ་དེར། ང་ནི་ཅོག་སྟེགས་སུ་ཙོག་ཅིང་། ཁ་ནང་ལ་ཁམ་བུ་གཅིག་དང་པ་
ལུམ་གཉིས་བཟུང་སྟེ། ཨ་ཁུ་ཨའེ་མུའུ་སི་ལི་ལ་སྲས་མོ་ཝེ་ལའེ་ལ་བཟང་ངམ་ཞེས་དྲིས།
‘འོ།’ ཨ་ཁུ་ཨའེ་མུའུ་སི་ལི་ཡིས ‘མོ་ནི་ཞན་ལུའོ་རི་སུལ་གྱི་རྫི་པོ་མིང་ལ་ཅེ་
ཁོ་ཞུན·པའོ་ཏེ་ཟེར་བ་དང་མཉམ་པོར་རྟར་བཞོན་དུ་བུད་ཐལ’ ཞེས་ལན་བཏབ་བྱུང་།
“ངས་ནི་ཁམ་བུ་གཅིག་དང་པ་ལུམ་གཉིས་ཀྱི་ཚི་གུ་དེ་མ་ཉིད་དུ་ཁོག་ལ་མིད་
སོང་། མཐུད་ནས་ཅོག་སྟེགས་ལས་སར་ལྡིང་བར། མི་ཞིག་གིས་འཕྲལ་དུ་ཅོག་ཙེ་
བསྐྱོར་མེད་ཚེ། དེ་ནི་སྔ་མོ་ནས་མགོ་རྟིང་ལོག་ཟིན་པ་ཁོ་ཐག་ཡིན། དེ་ནས་ངས་མིག་
གིས་བལྟ་ས་གཅིག་ལ་ལྟ་ཞོར་སྒོར་བརྒྱུགས་ཏེ། རང་གི་སྤུ་མདོག་ཁྲ་བོ་ཡིན་པའི་རྟ་ཕོ་
འདོགས་སའི་ཚེར་ལྡན་སྡོང་བོར་ཐོགས་པས་གཞི་ནས་གོམ་མཚམས་འཇོག་ཐུབ་པ་བྱུང་།
‘མོ་རྟར་བཞོན་དུ་ཕྱིན་ཚར་འདུག ངས་མཆུ་འདབ་རྟ་རྒོད་ཆུང་བ་དེའི་རྣ་རྩར་
གཏད་ནས‘པའོ་ཏེ་སི་ཐུང·ཅེ་ཁོ་དང་མཉམ་པོ་སྟེ། ལུག་རྫི་ཡོད་སའི་རི་སུལ་གྱི་དྲེལ་
རྒན་དང་མཉམ་དུ་ཕྱིན་པ་ཡིན་འདུག ཁྱོད་ཀྱིས་ཤེས་སོང་ངམ། ལྕག་གིས་མ་བྲབས་ན་
རྒྱུག་མི་སྲིད་པའི་གཏེ་ངན་ཁྱོད’ ཅེས་བཤད།
“ངའི་ཆིབས་པ་ཆུང་ངུ་དེས་ཀྱང་རང་གི་རྣམ་པ་ཡིས་ངུ་བཤུམ་རབ་ཅིག་བྱས་སོང་།
ཁོ་ལ་ཆ་བཞག་ན་ཆུང་དུས་ནས་ཟོག་འཚོ་བའི་ཆར་འདུལ་སྦྱོང་བྱས་པ་ཡིན་པས། ལུག་
རྫི་ལ་སེམས་ཁུར་ཡེ་ནས་བྱེད་མི་སྲིད་དོ། །
“ང་བསྐྱར་དུ་ཨ་ཁུ་ཨའེ་མུའུ་སི་ལི་ཡི་མདུན་སར་ཡོང་ནས། ཁོ་ལ ‘ཁྱོད་ཀྱིས་
བཤད་པ་ནི་ལུག་རྫི་ཡིན་ནམ’ཞེས་དྲིས།
“ ‘ལུག་རྫི་རང་རེད།’ ཨ་ཁུས་བསྐྱར་དུ་ཐེངས་གཅིག་བཤད་བྱུང་ལ། ད་དུང་ཁྱོད་
ཀྱིས་གཞན་དག་ཚོས་གླེང་བཞིན་པའི་ཅེ་ཁོ་ཞུན-པའོ་ཏེ་ཟེར་བ་རང་ཐོས་ཡོད་ངེས། ཁོ་
ལ་ཕྱུགས་ར་བརྒྱད་དང་བྱང་དར་རྒྱ་མཚོའི་ལྷོ་ཕྱོགས་ཀྱི་ཆེས་བཟང་བའི་གཡང་ལུག་མེ་
ལི་ནུའུ་ཟེར་བ་སྟོང་ཕྲག་བཞི་འདུག་པ་ཡིན' ཟེར།
“ང་ནང་ལ་ཡོང་སྟེ་ཚོང་ཁང་གི་ཕྱི་ལོགས་ཀྱི་ཉིན་ཁ་དེར་ཙོག་པ་དང་། ཚེར་
མས་ཁྱབ་པའི་པ་ཝང་སྡོང་བོ་ཞིག་ལ་རྒྱབ་བསྙེས། དེ་གར་ཆིག་ལབ་བྱེད་དུས་མིང་ལ་ཅེ་
ཁོ་ཞུན་དུ་འབོད་པའི་ཐན་བྱ"དེ་དང་འབྲེལ་བའི་སྐད་ཆ་མང་པོ་བཤད་ཅིང་། ལག་པ་
གཉིས་ལ་རང་དབང་མ་བྱུང་བར་བྱེ་མ་སྤར་བཅིང་གིས་ལྷམ་གྱི་ནང་དུ་བླུགས།
“ངས་ནི་ཐོག་མ་ནས་ལུག་རྫི་ཚོར་ཐུབ་ཚོད་བྱེད་མི་འདོད། རེབ་ཐེངས་ཤིག་ལ།
ངས་ལུག་རྫི་ཞིག་གིས་རྟའི་གོང་དུ་ལ་ཏིང་ཡི་གེ་འདོན་བཞིན་པ་མཐོང་ཡང་། ཕར་སོང་
ནས་དཔུང་གཏུགས་ཙམ་ཡང་མ་བརྒྱབ། ང་ནི་ཟོག་རྫི་མང་ཆེ་ཤོས་ལྟར་ཁོ་ཚོ་མཐོང་ཚེ་
སྲོག་རླུང་ལངས་འགྲོ་བ་དེ་འདྲ་མིན། ལུག་རྫི་སུ་ཞིག་ཡིན་ཡང་ཅོག་ཙེ་ལ་བརྟེན་ནས་
ཟས་ཟ་བ་དང་། རྐང་ལ་ཨང་རིམ་ཆུང་བའི་ལྷམ་གོན་པར་བྱེད་དེ། ཁྱོད་དང་འགྲོགས་ཚེ་
དགོད་པར་སྤྲོ་ལ་བཤད་པར་ཡང་མོས་པས། ཁྱོད་ཀྱིས་ད་དུང་ཁོ་ཚོར་ལག་འགུལ་ཐུབ་
བམ། ཡང་གཅིག་བཤད་ན་ཁོ་ཚོར་འཆུན་འདོམས་བྱས་ནས་དེ་ཚོའི་གདོང་རལ་བར་
གཏོང་ནུས་སམ། ངས་ནི་ནམ་རྒྱུན་ལག་པ་ཡར་བཀྱགས་ནས་ཁོ་ཚོ་ཕར་འགྲོ་རུ་འཇུག་པ་
ནི་རི་བོང་ཐར་ལམ་དུ་གཏོང་བ་དང་ཡང་དག་མཚུངས། ཆེས་མང་ནའང་ཐུགས་འཛེམ་
གྱི་གཏམ་འགའ་རེ་བཤད་ནས་བདེ་མིན་དྲི་རྨེད་རེ་བགྱི་བ་ལས། དེ་གར་བསྡད་ནས་ཁོ་ཚོ་
དང་མཉམ་པོར་ཆང་ཕོར་བ་གཅིག་གཉིས་རེ་འཐུང་བའང་དྲན་ངོགས་སུ་མི་འདུག རང་
གི་འདོད་ཚུལ་ནི་ལུག་རྫི་ཞིག་ལ་རྩ་བ་ནས་འགལ་དགོས་དོན་མེད་སྙམ། འོན་ཀྱང་རང་
གི་སེམས་རྒྱ་ཆེན་པོ་དང་ཁོག་ཡངས་བཏང་བ་ཡིས། ད་ལྟ་ལུག་རྫི་ཞིག་བརྒྱུགས་ཡོང་སྟེ་
སྲས་མོ་ཝེ་ལའེ་ལ-ལི་ལའེ་ཐེ་རྟར་བཞོན་དུ་བཅུག་ནས་ཁྲིད་ཟིན་པ་རེད།
“ཉི་མ་ནུབ་པར་ཆུ་ཚོད་གཅིག་ལས་མི་འདུག་པའི་དུས་དེ་ལ། ཁོ་གཉིས་རྟར་
བཞོན་ནས་དལ་ལྷོད་ལྷོད་ངང་བུད་ཡོང་ཞིང་། ཨ་ཁུ་ཨའེ་མུའུ་སི་ལི་ཚང་གི་སྒོ་ཁ་རུ་
བསྡད་སོང་། དེ་གར་ལུག་རྫིས་མོ་བསྐྱོར་ནས་རྟའི་གོང་ལས་འབབ་ཏུ་བཅུག་ཅིང་། ལངས་
བསྡད་དེ་སྤྲོ་བ་དང་མོས་པ་ཆེན་པོས་ཡུད་ཙམ་རིང་ཁ་བརྡ་བྱས། མཐུད་ནས་ལུས་སུ་བྱ་སྒྲོ་
བཙུགས་སྣང་བའི་ཅེ་ཁོ་ཞུན་ནི་མཆོང་ཐེངས་གཅིག་གིས་རྟའི་གོང་དུ་བུད་པ་དང་། རང་
གི་ཟངས་པའི་དབྱིབས་དང་འདྲ་བའི་ཞྭ་མོ་དེ་འཕྱར་ཙམ་བྱས་མ་ཐག ཁོའི་ལུག་ར་ཡོད་
སའི་ཕྱོགས་དེར་དམིགས་ནས་བརྒྱུགས་སོང་། དེའི་དུས་ངས་ཀྱང་ལྷམ་ནང་གི་བྱེ་མ་ཡོད་
ཚད་ཕྱིར་འཕོས་པར་མ་ཟད། པ་ཝང་སྡོང་བོའི་ངོས་ཀྱི་ཚེར་མ་དག་ལས་ཐར་བར་བྱས་
རྗེས་སུ། པི་མེན་ཐ་དང་བར་ཐག་དབྱིན་ལེ་ཕྱེད་ཙམ་བདོག་པའི་གནས་ཡུལ་སྐྱིད་པོ་ཞིག་
ཏུ་ཁོའི་རྗེས་ཆོད་བྱུང་།
“ངས་དེ་སྔོན་ལུག་རྫི་ཡི་མིག་ཟུང་ནི་དམར་པོ་རེད་ཅེས་བརྗོད་ཟིན་ནའང་། དོན་
དངོས་སུ་དེ་འདྲ་ཞིག་མིན་པར་སྣང་། ཡིན་ངོ་མར་ཁོའི་ལྟ་བྱེད་ནི་ཐལ་མདོག་ཅན་ཏེ། མིག་
སྤུ་ཅུང་དམར་པོར་མངོན་ལ། སྐྲ་ལོ་ཡང་བྱེ་མའི་མདོག་ཅན་གྱི་སེར་པོར་གཏོགས་པས་ན།
མི་དག་ལ་ཚོར་བ་མག་མོག་རེ་བྱིན་འགྲོ། ལུག་རྫི་རང་སྟེ། དོན་དངོས་སུ་ལུ་གུ་འཚོ་མཁན་
དེར་མཚོན་ན། ལུས་པོ་ཆུང་ཞིང་རིད་ཐོག གྲེ་བའི་མཚམས་སུ་གོས་དར་སེར་པོ་ཞིག་གཅུད་
འདུག་པ་དང་། ལྷམ་སྒྲོག་ནི་བྱེ་ལེབ་དབྱིབས་ཅན་གྱི་མདུད་པ་དེ་བརྒྱབ་ནས་ཡོད།
‘འོད་ཅིག་གཡོར་དང་།’ ངས་ཁོ་ལ 'ད་ལྟ་ཆིབས་པར་བཞོན་ཏེ་ཁྱོད་དང
མཉམ་པོར་འགྲོ་བཞིན་པ་ནི། ཡུལ་ཕྱོགས་ཀུན་ཏུ “བརྒྱ་འཕངས་བརྒྱ་ཕོག” ཏུ་གྲགས་
པའི་ཅ་ཏེ་སེན་རང་སྟེ། དེ་ནི་ངའི་མེ་མདའ་འཕེན་པའི་ཐབས་ལམ་ལབ་པ་ཡིན། དེ་ཡང་
མི་ཆ་མེད་ཅིག་ལ་རང་ཉིད་ཤེས་སུ་འཇུག་ཐེངས་རེར། ངས་མེ་མདའ་མ་ཕྱུང་བའི་སྔོན་
དུ་ནམ་རྒྱུན་འདི་ལྟར་ངོ་སྤྲོད་པར་བྱེད། རྒྱུ་མཚན་ནི་ང་ལ་ཆ་བཞག་ན་ཤི་འདྲེ་དང་ལག་
འཇུ་བྱེད་མི་འདོད་པས་སོ’ ཞེས་སྨྲས།
“ ‘ཨ།’ ཁོས་དེ་སྐད་བསྒྲགས་སོང་། སྒྲོག་དུས་ཀྱི་རྣམ་འགྱུར་ནི་དེ་འདྲའི་གྲུང་ཤ་
དོད་པོ་ཅན་ཏེ། ངག་ལས ‘ཨ། ངོ་ཤེས་པར་དགའ་ཡོད། སྐུ་ཞབས་ཅ་ཏེ་སེན་ལགས། ང་ནི་
ཞན་ལུའོ་ཕྱུགས་རའི་ཕྱོགས་ཀྱི་ཅེ་ཁོ་ཞུན·པའོ་ཏེ་ཡིན’ ཟེར།
“བར་སྐབས་དེར། ངའི་མིག་ཡ་གཅིག་གིས་ཧུའུ་བྱ་ཟེར་བ་ཞིག་གིས་མཆུ་སྣེར་
དུག་སྡོམ་ཞིག་བཟུང་སྟེ་རི་ངོས་ལས་མར་ལྡིང་བཞིན་པ་མཐོང་ཞིང་། མིག་ཡ་གཅིག་
གིས་གླག་ཆེན་པོ་ཞིག་སྡོང་བོའི་ཡལ་གའི་སྟེང་བབས་འདུག་པ་རིག དེའི་མུར་རྐེད་དུ་
བཏགས་པའི་བོའུ་ཁའི་ཆེ་ཆུང་ཚད་བཞི་ལྔ་ཅན་གྱི་ལག་མདའ་དེ་བཏོན་ནས་པང་པང་
གི་སྒྲ་དང་བཅས་འདབ་ཆགས་དེ་གཉིས་ནི་སྔ་ཕྱིར་མགོ་རྟིང་བསློགས་ནས་སར་འཕངས་
པ་བརྒྱུད། ཅེ་ཁོ་ཞུན•པའོ་ཏེ་ལ་རང་གི་མེ་མདའ་འཕེན་རྩལ་དེར་ལྟ་རུ་བཅུག ‘ཕྱོགས་
གང་དུ་འདུག་པར་ཁ་ཡ་བྱེད་མི་འདོད་དེ།” ངས ‘རང་ལ་མཚོན་ན་བྱ་མཐོང་ཚེ་གསོད་
འདོད་སྐྱེས་འོང་། རེབ་གསུམ་ལས་ཐེངས་གཉིས་ལ་ངོ་མ་དེ་ལྟར་ཡིན’ ཞེས་བརྗོད།
“ ‘མེ་མདའ་འཕེན་རྩལ་ངོ་མ་བཟང་གི' ལུག་རྫིའི་ངོ་མདངས་ལ་འགྱུར་བ་ཏོག་
ཙམ་ཡང་མེད་པའི་སྒོ་ནས ‘འོན་ཀྱང་རེབ་ཐེངས་གསུམ་པ་འཕེན་དུས་ལན་རེར་མི་
ཁེལ་བའང་འདུག་ཀྱང་སྲིད། གཟའ་འཁོར་སྔོན་མའི་ནང་བབས་པའི་ཆར་བ་དེས་ལྗང་
མྱུག་ལ་ཕན་ཆེན་པོ་ཐོགས་སོང་། ཨེ་རེད་དམ། སྐུ་ཞབས་ཅ་ཏེ་སེན་ལགས།’ ཁོས་དེ་སྐད་
སྨྲས་བྱུང་།
‘ཝེ་ལི།’ ང་ནི་ཁོའི་ཆིབས་པ་ཆུང་ངུ་དེའི་ཉེ་སར་བཏུད་ནས ‘ཁྱོད་གཅེས་
དྲགས་པའི་ཕ་མ་ཟུང་གིས་ཁྱོད་ལ་ཅེ་ཁོ་ཞུན་ཞེས་འབོད་པར་ལོབས་ཡོད་ངེས། ཡིན་ནའང་
སྒྲོ་སྤུ་བརྗེས་ཟིན་པའི་ཁྱོད་ནི་ཅག་ཅག་ཅག་བྱེད་པའི་ཝེ་ལི་རུ་གྱུར་འདུག ད་ནི་ང་ཚོས་
ཆར་ཆུ་དང་གནམ་གཤིས་ལ་ཞིབ་འཇུག་བྱེད་དགོས་དོན་མེད། དེ་ལས་ནེ་ཙོའི་སྨྲ་བ་ལས་
ལོགས་ཀྱི་སྐད་ཆར་བརྟེན་ནས་ཁ་བརྡ་བྱས་ན་འགྲིག ཁྱོད་ནི་པི་མེན་ཐ་ཡི་གཞོན་སྐྱེས་བུ་
མོ་དེར་འགྲོགས་ནས་རྟར་ཞོན་གྱིན་འདུག གོམས་སྲོལ་དེ་ཤིན་ཏུ་ནས་མི་བཟང་། ངས་བྱ་
དེ་དག་ཤེས་པ་ཡིན།’ ངས་ད་དུང «ངན་པའི་ཚད་དེ་འདྲར་སླེབས་པའི་སྔོན་ལ་བསྲེགས་
ནས་ཟོས་སོང་། སྲས་མོ་ཝེ་ལའེ་ལ’ ཞེས་ལབ། མཐུད་དེ་ངས ‘བྱ་རིགས་ལས་ཅེ་ཁོ་ཞུན་
ཁོ་ཞེས་བྱ་བའི་རི་བྱིའུ་ཡིས་མོར་བལ་གྱི་འཛུལ་ཁུང་ཞིག་ལས་དགོས་དོན་མི་འདུག ད་ལྟ་
ཁྱོད་ཀྱིས་ལག་པ་གློད་ན་འདོད་ཡོད་དམ། ཡང་ན་ངའི་འདས་མཆོད་སྒྲུབ་ལ་རངས་པའི
བརྒྱ་འཕེན་བརྒྱ་ཕོག་གི་གཡེར་མིང་འདིར་ཚོད་ལྟ་ཞིག་བྱེད་ན་འདོད’ ཅེས་དྲིས།
“ཅེ་ཁོ་ཞུན•པའོ་ཏེ་ཡི་ངོ་མདོག་དམར་པོར་གྱུར་པ་དང༌། མཐུད་དེ་ཧ་ཧ་ཞེས་
བགད་སོང་།
“འེ། སྐུ་ཞབས་ཅ་ཏེ་སེན་ལགས།’ ཁོས‘ཁྱོད་ལ་གོ་ལོག་ཐེབས་ཟིན། ང་དངོས་
གནས་སྲས་མོ་ལི་ལའེ་ཐེར་ལན་འགར་ལྟ་རུ་ཕྱིན་པ་བདེན་ཡང་། ཁྱོད་ཀྱིས་བཤད་པ་དེ་
འདྲའི་བསམ་སྦྱོར་གང་ཡང་མེད། ངའི་དམིགས་ཡུལ་ནི་ཟ་རྔམས་རྐྱང་རྐྱང་གི་ཕྱོགས་དེ་
ཡིན'ཟེར།
“ངས་ལག་པ་བསྲིངས་ནས་མེ་མདར་རེག
‘གཏེ་ངན་སུ་ལ།’ ངས་ཁ་སྐོང་གི་ཚུལ་དུ ‘ཁྲེལ་མེད་བྱེད་པའི་དཔའ་སྙིང་ཨེ་
ཡོད་བལྟ—
“དལ་མོ་བྱེད་རོགས།’ པའོ་ཏེ་ཡིས་གང་མྱུར་ངང “ང་ལ་འགྲེལ་བཤད་ཅིག་རྒྱག་
ཏུ་ཆུགས། ངས་ཆུང་མ་བླངས་རྗེས་ཇི་ལྟར་བྱེད་དམ། ཁྱོད་ཀྱིས་ངའི་ཕྱུགས་ར་མཐོང་
འཕྲལ་ཡོད་ཚད་རྟོགས་འགྲོ། ངས་ཟ་མ་རང་གིས་ལས་བཞིན་འདུག་ལ། གྱོན་ཆས་ཀྱང་
རང་གིས་འཁྲུད་ཀྱིན་ཡོད། ལུག་རྫི་ངའི་དགའ་ཕྱོགས་གཅིག་པུ་ནི་ཁ་ལ་བཟའ་རྒྱུ་དེ་ཡིན།
སྐུ་ཞབས་ཅ་ཏེ་སེན་ལགས། ཁྱོད་ཀྱིས་སྲས་མོ་ལི་ལའེ་ཐེ་ཡིས་ལས་པའི་གོར་སྲབ་ཟོས་
མྱོང་ངམ་ཟེར།
‘ངས། དེ་ངས་ཟོས་མ་མྱོང་།’ ངས་ཁོར་གཏད་ནས ‘ངས་དོན་དེ་ཡེ་ནས་གོ་
མྱོང་མེད། མོར་མཚོན་ན་ཟ་མ་ལས་པའི་ཐད་དུ་འཇོན་ཐང་འགའ་རེ་ཡོད་པ་ཡིན་ནམ’ཞེས་དྲིས།
‘གོར་སྲབ་དེ་དག་ནི་ངོ་མ་གསེར་མདོག་གི་ཉི་འོད་དང་མཚུངས།’ ཁོས་ངག་
ནས ‘དབྱི་པི་ཅིའུ་ལུའུ'ཡི་ལྷའི་ཇ་མས་བསྲེགས་པ་ལྟར་སེར་གྱི་ལེ་དང་བསུང་ཞིམ་མེའི་
དངོས་པོ་ཆེས་བཟང་པོ་ཞིག་རེད། ངའི་ལག་ཏུ་གོར་སྲབ་དེ་ཇི་ལྟར་བཟོ་བའི་རྫས་སྦྱོར་
ཡོང་ངེས་ཚེ། ལོ་གཉིས་ལ་འཇིག་རྟེན་དཀར་ངོགས་འདིར་ཉུང་འདུག་བྱེད་དགོས་ཀྱང་
འགྱོད་པ་མེད། ང་སྲས་མོ་ལི་ལའེ་ཐེ་ལ་བལྟ་རུ་འགྲོ་བའི་རྒྱུ་མཚན་ཡང་དོན་འདིར་ཐུག་པ་
ཡིན’ ཟེར། མཐུད་ནས་ཀྱང་‘འོན་ཏེ་ད་ལྟའི་བར་ངའི་ལག་ལ་མ་ཡོང་། ངག་སྒྲོས་སུ་རྫས་
སྦྱོར་གང་ནི་ཁོ་ཚང་དུ་ལོ་དོན་ལྔ་བརྒྱུད་དེ་ཡོང་བར་སྨྲ། ཁོ་ཚོར་ཆ་བཞག་ན་མི་རབས་ནས་
མི་རབས་བར་ནང་ཁུལ་དུ་བརྒྱུད་པ་ལས། ཕྱི་ཡི་མི་ཚོར་གཏན་ནས་མི་སློབ་པ་རེད། གལ་
སྲིད་རང་གིས་རྫས་སྦྱོར་དེ་ལེན་ཐུབ་པ་བྱུང་ཐོག རང་གིས་ཕྱུགས་རའི་ནང་གོར་སྲབ་དེ་
བསྲེགས་ནས་ཟ་ཐུབ་པ་བྱུང་ན། ང་ནི་ཆེས་བདེ་སྐྱིད་ལྡན་པའི་མི་རུ་འགྱུར་ངེས' ཞེས་
ལབ་བྱུང་།
‘ཁྱོད་ཀྱིས་ཁག་ཐེག་བྱེད་ཐུབ་བམ།’ ངས་ཁོ་ལ‘ཁྱོད་ཀྱིས་རེ་སྙེག་བྱ་ཡུལ་ནི་
གོར་སྲབ་ལེགས་སྒྲིག་བྱེད་སྤྱད་ཀྱི་ལག་པ་དེ་མ་ཡིན་ནམ་ཞེས་དྲིས།
‘ཆེ་ཡིན།’ ཅེ་ཁོ་ཞུན་གྱིས ‘སྲས་མོ་ལི་ལའེ་ཐེ་ནི་ངེས་དོན་གྱི་བུ་མོ་བཟང་མོ་
ཞིག་རེད། ཡིན་ནའང་ངས་ཁྱོད་ལ་འགན་ལེན་བྱས་ཆོག ངའི་དམིགས་ཡུལ་ནི་ཟ་རྔམས་
ཀྱི་ཕྱོགས་ཁོ་ནར་ཡོད' ཁོས་ནི་ངའི་ལག་པ་ཡིས་མེ་མདའ་འཇུག་སའི་ཀོ་ཤུབས་ལ་
རེག་བཞིན་པ་མཐོང་བས། གང་མྱུར་ངང་བཤད་སྟངས་བསྒྱུར་ཏེ ‘རྫས་སྦྱོར་ཁོ་ནར་འཁོར་
ནས་ཡོད’ ཅེས་བཤད་མཚམས་བཞག་སོང་།
‘གསར་བུ་ཁྱོད་ཆེས་ཐ་ཤལ་བ་དེའི་རིགས་མ་རེད།' ངས་རང་ཉིད་ཁོག་རྒྱ་ཆེ་
བའི་སྒྲོབ་ཉམས་དེ་སྟོན་ཞོར་ངའི་དང་ཐོག་གི་འདོད་ཚུལ་ནི་ཁྱོད་ཀྱི་ལུག་དེ་དག་གིས་
སོ་སོའི་ཕ་མ་ངོ་རིག་མི་ཐུབ་པ་ཞིག་ཏུ་གཏང་རྒྱུ་རང་ཡིན་མོད། ད་རེབ་ཁྱོད་འཕུར་དུ་
འཇུག་བསམས་སོང་། ཡིན་ནའང་ཁྱོད་ཀྱིས་ཆེས་མང་ནའང་གོར་སྲབ་སྲུང་བས་དགའ།
དུས་ནམ་ཡང་ཚད་ལས་འདའ་བར་མི་བྱེད་རོགས། ལྷག་དོན་བརྩེ་དུངས་ནི་མངར་ཆའི་
ལྡེ་ཁུ་རུ་མི་བསྒྱུར་བར་འཚལ། དེ་ལྟ་མིན་ཚེ་ཁྱོད་ཀྱིས་ཕྱུགས་རའི་ནང་རང་གི་གླུ་སྐད་དེ་
གོ་བར་མི་འགྱུར་རོ’ཞེས་བརྗོད།
‘ཁྱོད་ཀྱིས་ངའི་རྣམ་དག་སེམས་པར་ཡིད་ཆེས་བརྙེས་སླད།’ ལུག་རྫིས «ངས་
ད་དུང་ཁྱོད་ཀྱིས་རོགས་རམ་ཞིག་བྱེད་པའི་རེ་བ་ཞུ་རྒྱུ་ཡིན། སྲས་མོ་ལི་ལའེ་ཐེ་དང་ཁྱོད་
གཉིས་ཀ་གྲོགས་པོ་བཟང་པོ་ཡིན་པས། མོས་ང་ལ་རོགས་བྱེད་མི་འདོད་པའི་དོན་དག་ཁྱོད་
ལ་རོགས་བྱེད་ཀྱང་སྲིད། གལ་ཏེ་ཁྱོད་ཀྱིས་ངའི་ཚབ་ཏུ་རྫས་སྦྱོར་རང་ལེན་ཐུབ་པ་བྱུང་ན།
ངས་ཁྱོད་ལ་འགན་ལེན་བྱས་ཆོག སང་ཕྱིན་ནས་བཟུང་ང་མོ་འཚོལ་དུ་མི་འགྲོ།' ཟེར།
‘དེ་ནི་ལུགས་དང་མཐུན་པ་རེད།’ ངས་དེ་སྐད་སྨྲས་རྗེས་ཅེ་ཁོ་ཞུན•པའོ་ཏེར་
ལག་འཇུ་བྱས་ལ། ངག་ནས‘གལ་སྲིད་དོན་འདི་བསྒྲུབ་ཐུབ་ན། ངས་ཁྱོད་ཀྱི་ཚབ་ཏུ་
ལེན་ཁོ་ཐག་ཡིན། རང་ངོས་ནས་ཁྱོད་ལ་རོགས་བྱེད་པར་སྤྲོ་བ་ཡིན’ ཞེས་ལབ། དེར་
བརྟེན་ཁོས་ནི་རྟ་ཁ་ཕྱིར་དཀྱུས་ནས་ཕི་ཏེ་ལ་ཡི་སིལ་སྡོང་ཆེ་བ་ཡོད་སའི་ཐང་གཤོང་དེར་
བབས་རྗེས། ཞན་ལུའོ་རི་སུལ་གྱི་ཕྱོགས་དེར་བུད་སོང་ལ། བདག་གིས་ཆིབས་པར་བསྐུལ་
ཏེ་ནུབ་བྱང་ཐད་ལ་དམིགས་ནས་ཕྱིར་རྒན་པོ་པི་ཨེར•ཐུའུ་སྨི་ཡི་ཟོག་རར་ཡོང་ངོ་། །
“ཉིན་ལྔའི་རྗེས་སུ། ང་ལ་པི་མེན་ཐ་རུ་ཡོང་བའི་གོ་སྐབས་ཐོབ། སྲས་མོ་ཝེ་ལའེ་
ལ་དང་ངེད་གཉིས་ཀྱིས་ཨ་ཁུ་ཨའེ་མུའུ་སི་ལི་ཚང་དུ་སྤྲོ་སྐྱིད་ཀྱི་ས་སྲོས་ཤིག་རོལ། མོས་
གླུ་དབྱངས་འགའ་རེ་བླངས་སོང་སྟེ། པིང་པིང་ཕིན་ཕིན་ཞེས་རྣོ་སྦྲེང་སྟེང་གླུ་གར་མང་
པོའི་སྒྲ་དབྱངས་དཀྲོལ་བྱུང་། ངས་ནི་སྦྲུལ་རྔ་གྲག་གི་ལད་མོ་བགྱིས་པ་དང་། མོར ་འབུ་
རིང་བོ’མའེ་ཁོ་ཧྥེ་ཡིས་གླང་ཀོ་བཤུས་པའི་ཐབས་ཤེས་གསར་བ་བསྙད་པར་མ་ཟད།
རེབ་ཐེངས་ཤིག་ལ་ང་ཧྲེན་ལུའུ་དབྱི་སི་རུ་ཕྱིན་པའི་གནས་ཚུལ་ཡང་མོར་བརྗོད་པ་ཡིན།
ངེད་གཉིས་དེ་ལྟར་སྡོད་དུས་ཧ་ཅང་མཐུན་པོ་བྱུང་། ངའི་སེམས་སུ་གལ་སྲིད་ད་ལྟ་ཅེ་ཁོ་
ཞུན·པའོ་ཏེ་ཡིས་ཕྱུགས་ར་གཞན་དུ་སྤར་ཚེ། རང་ཉིད་ཡོངས་སུ་རྒྱལ་བ་ཡིན་སྙམ། རང་
གི་དྲན་ངོགས་སུའང་ཁོས་གོར་སྲབ་ཀྱི་རྫས་སྦྱོར་ལེགས་སྒྲིག་ལོན་འཕྲལ།
གནས་འདི་དང་གྱེས་ངེས་ཚུལ་དམ་བཅའ་ཕུལ་ཡོད་པ་གསལ་བར་བརྟེན། སྲས་མོ་ཝེ་ལའེ་ལར་དོན་
བྱ་དེ་རང་གིར་སྦྱིན་དགོས་པའི་ཡིད་རྩིས་བརྒྱབ་རྗེས། དུས་ཕྱིས་སུ་ངས་ཞན་ལུའོ་རི་སུལ་
ལས་འགོངས་པའི་གནས་གང་དུ་ཁོ་རིག་ཀྱང་། ཚེ་ཐར་གཏོང་མི་དཔེ་བའི་ཚུལ་ཡང་ལབ།
“དེ་བས་ཆུ་ཚོད་བཅུ་པ་ཡས་མས་སུ། ངའི་བཞིན་དུ་འཛུམ་ཤོང་ཚོད་ཅིག་མངོན་
པར་བྱས་ཏེ། སྲས་མོ་ཝེ་ལའེ་ལར ‘གལ་སྲིད་ད་ལྟ་དངོས་པོ་གང་ཞིག་གིས་རྩྭ་ཐང་སྟེང་
གི་རྟ་རྐྱང་དམར་ལས་ཀྱང་རང་ཉིད་ལ་སྤྲོ་བ་འཕེལ་དུ་འཇུག་ནུས་ཞེ་ན། དེ་ནི་མངར་
ཆའི་ལྡེ་ཁུ་བྱུགས་ཟིན་ལ་བྲོ་བ་ཧ་ཅང་ཞིམ་པའི་གོར་སྲབ་ཡིན’ ཞེས་སྨྲས།
“སྲས་མོ་ཝེ་ལའེ་ལ་ནི་རྣོ་སྦྲེང་གི་འདུག་སྟེགས་སུ་ཅུང་འདར་སིག་ཅིག་བརྒྱབ་
འཕྲལ། ཧ་ལས་པའི་ཉམས་ཀྱིས་ང་ལ་ལྟ་བར་བྱེད།
‘རེད་ཡ།’ མོས་མཐུད་ནས ‘གོར་སྲབ་ཀྱི་བྲོ་བ་དངོས་གནས་བཟང་། སྐུ་
ཞབས་ཨའོ་ཏུའོ་མུའུ་ལགས། ད་ཅི་ཁྱོད་ཀྱིས་ཧྲེན་ལུའུ་དབྱི་སི་རུ་རང་གི་ཞྭ་མོ་ལྷུང་བའི་
སྲང་ལམ་དེའི་མིང་ལ་ཅི་ཡིན་ཚུལ་བཤད་སོང་ངམ’ ཞེས་འདྲི་བར་བྱེད།
‘གོར་སྲབ་སྲང་ལམ་ཟེར།” ངས་མིག་ཟུང་རྡེབ་ཙམ་བྱས་རྗེས་དེ་སྐད་བརྗོད།
འདི་ནི་རང་གིས་མོ་ཚང་གི་ཁྱིམ་ནང་བརྒྱུད་པའི་གསང་བའི་རྫས་སྦྱོར་དེ་ལེན་ཐབས་བྱ་
ངེས་ཀྱི་རྣམ་འགྱུར་ཡིན་པར་བརྟེན། ལས་སླ་མོའི་ངང་བརྗོད་དོན་དེ་དང་བཀྱེད་མི་སྲིད་
ཁོ་ཐག་ཡིན། ‘ཝེ། སྲས་མོ་ཝེ་ལའེ་ལ་ལགས།' ངས་མུ་མཐུད་ནས ‘ཁྱོད་ཀྱིས་གོར་སྲབ་
ཇི་ལྟར་བཟོས་པའི་གནས་ཚུལ་དེ་བཤད་རོགས། གོར་སྲབ་ནི་ཤིང་རྟའི་འཁོར་ལོ་དང་ཆ་
འདྲ་བར་ངའི་ཀླད་པའི་ནང་འཁོར་བར་འགྱུར།
བཤད་རོགས་གནོངས་དང་་ཕྱེ་རྒྱ་མ་གང་མི་ལོང་བ་ཙམ་དང་། བྱ་སྒོང་བཅུ་གཉིས་སོགས་སོ། །ད་དུང་རྫས་སྦྱོར་རྒྱུ་ཆའི་གྲུབ་ཆ་
གང་གང་ཡོད་པ་བཅས་ཡིན་ཞེས་སྨྲས།
‘དགོངས་པ་མ་འཚོམས། ང་ཡུད་ཙམ་རིང་སྒོར་འགྲོ་དགོས་བྱུང་སོང་།’ སྲས་
མོ་ཝེ་ལའེ་ལ་ཡིས་དེ་ལྟར་བརྗོད་འོང་། མོས་མིག་ཟུར་གྱིས་ང་ལ་བལྟས་ཙམ་བྱས་འཕྲལ།
འདུག་སྟེགས་རང་སོར་བསྐྱུར་ཅིང་། དལ་བ་དལ་བུར་ཉེ་ལོགས་ཀྱི་ཁང་བ་དེའི་ནང་
འཛུལ་བར་མངོན། དེར་མཐུད་ནས་ཨ་ཁུ་ཨའེ་མུའུ་སི་ལི་ཡིས་ཆུ་དེམ་གཅིག་བསྣམས་
ཐོག སྟོད་ལྭ་ཡང་མ་གོན་པར་རང་ཉིད་ཡོད་སར་བུད་ཡོང་། ཁོ་ནི་ཁ་ཕར་འཁོར་ཏེ་ཅོག་
ཙེའི་སྟེང་གི་ཤེལ་ཕོར་ལེན་དུས། ངས་ཕ་རོལ་པོའི་བརླ་ཁུག་ནང་ཁའི་ཆེ་ཆུང་ཚད་བཞི་
ལྔ་ཅན་གྱི་ལག་མདའ་ཞིག་བཅུག་སྣང་བ་མཐོང་། ‘མི་ཕོ་འདིར་ལྟོས་དང་།' ངའི་སེམས་
ནང ་དུད་ཚང་འདིས་ཟ་མའི་རྫས་སྦྱོར་ལ་འདི་འདྲ་མཐོང་ཆེན་བྱས་འདུག་སྟེ། དྲག་
ཆས་སྤྱད་ནས་ལག་རྩལ་དེ་སྲུང་སྐྱོབ་བྱེད་བཞིན་མཆི། འོན་ཏེ་ཁྱིམ་ཚང་ལ་ཤས་ཚོར་
མཚོན་ན་མི་རབས་ཀྱི་འཁོན་འགྲས་བདོག་ཀྱང་ཚད་འདི་འདྲར་སླེབས་མི་འགྲོའོ’ སྙམ།
ཐུངས་ཤིག” ཨ་ཁུ་ཨའེ་མུའུ་སི་ལི་ཡིས་ང་ལ་ཆུ་ཕོར་བ་གང་གཏད་ནས “ཁྱོད་
དེ་རིང་ལམ་དུ་རྟར་བཞོན་པས་ཐང་ཆད་ཟིན་འདུག ཅ་ཏེ། སྤྲོ་སེམས་འཁོལ་རྒྱུ་མང་དྲགས་
ཡོད་ངེས། དོན་དག་གཞན་པའི་ཐད་འདང་བརྒྱག་རོགས’ཟེར།
‘ཁྱོད་ཀྱིས་གོར་སྲབ་དེ་འདྲ་ཇི་ལྟར་བཟོ་དགོས་པ་ཤེས་སམ། ཨ་ཁུ་ཨའེ་མུའུ་སི་
ལི་ལགས།' ངས་ཁོར་དེ་ལྟར་དྲིས།
‘ཨིན། གོར་སྲབ་བཟོ་བའི་ཐད་དུ་ང་མི་ཆེ་གེ་མོ་དང་འདྲ་བར་ལག་རྩལ་མི་
མཐོ།’ ཨ་ཁུ་ཨའེ་མུའུ་སི་ལི་ཡིས་དེ་ལྟར་ལན་བཏབ་རྗེས་སུ། ཡང ‘འོན་ཀྱང་ངས་
བསམ་ན་ཁྱོད་ཀྱིས་རྒྱུན་ལྡན་གྱི་ཐབས་བཀོད་དེ་སྤྱད་པས་ཆོག་སྟེ། དཀར་རག་བྱེ་མ་དམ་
བེ་གཅིག་དང་། ཕྱེ་ཉུང་ངུ་ཞིག སུའུ་ཏ་ཆུང་བ་གཅིག མ་རྨོས་ལོ་ཏོག་གི་ཕྱེ་བཅས་ནི། བྱ
སྒོང་དང་བཅུད་ལྡན་འོ་མ་ཡི་ནང་དུ་བླུགས་ནས་དཀྲུགས་པས་འགྲུབ་པ་ཡིན། ད་ལོའི་
དཔྱིད་དུས་སུ། རྒན་པོ་པི་ཨེར་གྱིས་ཟོག་ཁྱུ་ཁན་ས་སི་མཁར་དུ་འདེད་སྙམ་པ་ཨེ་རེད། ཅ་
ཏེ་ ཞེས་དྲིས་འོངས།
‘ཉིན་དེའི་དགོང་མོར། ངས་གོར་སྲབ་དང་འབྲེལ་བའི་དོན་ཞིབ་ཕྲ་གོ་ཐོས་བྱུང་
བ་ནི་འདི་ཙམ་ལས་མེད་དེ། ཅེ་ཁོ་ཞུན·པའོ་ཏེ་ཡིས་དངོས་གནས་དཀའ་ཟེར་བ་ལའང་
ཁག་མི་འདུག དེར་བརྟེན་ངས་ཀྱང་གླེང་གཞི་དེ་གཞོགས་སུ་བསྐྱུར་ནས། ཨ་ཁུ་ཨའེ
མུའུ་སི་ལི་ལ་གཟའ་ནད་དང་འཚུབ་མའི་སྐོར་གྱི་དོན་རྣམས་གླེང་མགོ་བརྩམས། དུས་
ཡུན་རིང་བོ་མ་འགོར་བར། སྲས་མོ་ཝེ་ལའེ་ལ་ནང་དུ་ཡོང་སྟེ་མཚན་མོ་བདེ་ལེགས་ཞེས་
བརྗོད་བྱུང་བར། ང་ཡང་ཆིབས་པར་བཞོན་ནས་ཕྱུགས་རར་ལོག་པ་ཡིན།
“ཕལ་ཆེར་གཟའ་འཁོར་གཅིག་འགོར་མཚམས་སུ། ང་ཆིབས་པར་བཞོན་ཏེ་པི་
མེན་ཐ་རུ་ཕྱིན། ལམ་བར་དུ་ཅེ་ཁོ་ཞུན“པའོ་ཏེ་ནི་དེ་གར་སོང་ནས་ཕྱིར་ཡོང་བཞིན་པ་
དང་འཕྲད་པས། ང་ཚོ་ལམ་འགྲམ་དུ་བསྡད་ནས་གང་འདོད་ལྟར་ཁ་བརྡ་གློད།
‘ཁྱོད་ཀྱིས་གོར་སྲབ་ཀྱི་གསལ་བཤད་ཞིབ་བུ་ལེན་ཐུབ་སོང་ངམ།” ངས་ཁོ་ལ་
དེ་ལྟར་དྲིས།
‘ལེན་མ་ཐུབ།’ ཅེ་ཁོ་ཞུན་གྱིས་དེ་སྐད་ལབ་འཕྲད། ཡང “ཕར་བལྟས་ན་ང་ལ་
རེ་བ་མི་འདུག ཁྱོད་ཀྱིས་ཚོད་ལྟ་ཨེ་བྱས' ཟེར།
‘ཚོད་ལྟ་བྱས་ཟིན།’ ངས་མུ་མཐུད་ནས ‘ཡིན་ནའང་འབྲས་བུ་ཅི་ཡང་མ་ལོན།
ཚུལ་དེ་ནི་བ་དམ་གྱི་ཕྱི་ཤུན་གྱིས་རྩྭ་ཐང་གི་བྱི་ལོང་ཁུང་བུ་ལས་དྲུད་ཡོང་དགོས་པ་དང
གཉིས་སུ་མི་འདུག
ཁོ་ཚོས་སྲོག་བསྡོས་ཀྱིས་བཟུང་སྟེ་མི་གཏོང་བའི་ཚུགས་ཀར་བལྟས་
ན། གོར་སྲབ་ཀྱི་རྫས་སྦྱོར་རྒྱུ་ཆ་ནི་རིན་བྲལ་ནོར་བུ་ཞིག་ཡིན་ངེས་སོ’ ཞེས་སྨྲས།
‘ངས་ཕལ་ཆེར་དོན་དག་དེ་འདོར་བའི་གྲ་སྒྲིག་བྱེད་ཀྱིན་ཡོད།’ ཅེ་ཁོ་ཞུན་
གྱིས་དེ་ལྟར་བཤད་སོང་སྟེ། ཁོའི་བརྗོད་ཚུལ་ནི་དེ་འདྲའི་ཕམ་ཉམས་ཀྱིས་ཕྱུག་ཙ་ན།
ངས་ཀྱང་ཁོའི་ཆེད་དུ་སྐྱོ་ངལ་བྱེད་དགོས་པར་གྱུར། ‘ཡིན་ནའང་ངས་བློ་གཅིག་སེམས་
གཅིག་གིས་གོར་སྲབ་དེའི་རྫས་སྦྱོར་ལེགས་སྒྲིག་བྱེད་ཐབས་ཤེས་འདོད་པས། ལྷིང་
འཇགས་ཀྱི་ཕྱུགས་རའི་ནང་རང་གིས་ལས་ཅི་ཐུབ་བྱས་ནས་ཟོས་མྱོང་།’ ཁོས་མུ་མཐུད་
དུ ‘ང་ནི་མཚན་མོར་གཉིད་མི་ཡོང་བར་བརྟེན། གོར་སྲབ་ཀྱི་བྲོ་བ་ཞིམ་པོ་དེར་བསམ་བློ་
བཏང་ནས་བསྡད་པ་ཡིན’ ཞེས་ཀྱང་ལབ་བྱུང་།
‘ཁྱོད་ཀྱིས་ནུས་ཤུགས་ཡོད་ཚད་སྤྱད་དེ་ཐབས་བཀོད་འཐེན་ན་འགྲིག’ ངས་ཁོ་
ལ་ད་དུང «ངས་ཀྱང་དུས་མཚུངས་སུ་འབད་པ་བྱེད་ངེས། དེ་ལྟ་ན་དུས་ཡུན་རིང་བོ་མི་
འགོར་བར། འུ་གཉིས་ལས་གཅིག་གིས་མོ་ཞགས་པ་བཏབ་འདྲ་བཟོ་ནུས། ད་དེ་ལྟར་བྱེད།
སླར་མཇལ་ཡོང་། ཅེ་ཁོ་ཞུན’ ཞེས་སྨྲས་
“ཁྱོད་ཀྱིས་ལྟོས་དང་། བར་སྐབས་འདིར་ངེད་གཉིས་ནི་ཆུ་དང་འོ་མ་བཞིན་འདྲེས་
ཏེ་དབྱེ་བ་མི་ཁོར། ངས་སྐྲ་ལོ་བྱེ་མ་སེར་སྐྱ་ལྟར་མངོན་པའི་ལུག་རྫི་ཡིས་སྲས་མོ་ཝེ་ལའེ་
ལར་དུངས་པ་བརྗོད་ཀྱིན་མེད་ཚུལ་རྟོགས་པར་བརྟེན། ཁོ་ཅུང་གུ་ཡངས་སུ་བཏང་བ་
ཡིན། ཁོའི་སེམས་ཁོང་གི་རེ་འདོད་ཆེན་པོ་དེ་ཡིད་བཞིན་འགྲུབ་པར་རོགས་རམ་བྱ་སླད།
ངས་ནི་ཐོག་མཐའ་བར་གསུམ་དུ་སྲས་མོ་ཝེ་ལའེ་ལ་ཡི་རྫས་སྦྱོར་དེ་ལག་ཏུ་ཨེ་ཡོང་ཐད་
ཐབས་བརྒྱ་ཇུས་སྟོང་འཐེན། ཡིན་ནའང་རང་གིས ‘གོར་སྲབ་ ཀྱི་དོན་དེ་གླེང་ཐེངས་
རེར། མོའི་མིག་ཟུང་ནང་ནམ་ཡང་རྒྱང་དུ་བཀྱེད་པ་དང་བློ་མི་བདེ་བའི་རྣམ་པ་དེ་མངོན་
པའི་མཚུངས་སུ། ཐབས་ལ་བརྟེན་ནས་གླེང་གཞི་དེ་ལས་གཡོལ་ཅི་ཐུབ་བྱེད། གལ་སྲིད་
ངས་སྔར་གྱི་གཏམ་གླེང་དེའི་རྒྱུན་མུ་མཐུད་དུ་བསྐྱངས་ཙ་ན། མོ་ནི་ཁ་རོག་གེར་ཕྱིར་བུད་
འགྲོ་བ་དང་། བརྗེ་མཁན་དུ་ལག་ནང་ཇ་དེམ་བཟུང་ཞིང་། བརླ་ཁུག་ནང་ལག་མདའ་
བཅུག་སྣང་བའི་ཨ་ཁུ་ཨའེ་མུའུ་སི་ལི་ཡོང་ངེས་སོ། །
“ཉིན་ཞིག ངས་ཏུའུ་ཀོའུ་རྩྭ་ཐང་གི་རྩྭ་ཡན་ཚོམ་བུའི་ནང་མཛེས་དགུས་ཕྱུག་པའི་
མ་པེན་རྩྭ་སྔོན་པོ་ཞིག་བཏོགས་རྗེས། རྟ་ཕོར་ལྕག་གིས་བསྐུལ་ཏེ་ཚོང་ཁང་ནང་དུ་ཕྱིན། ཨ་
ཁུ་ཨའེ་མུའུ་སི་ལི་ཡིས་མིག་གཅིག་རུབ་པར་བྱས་ནས་མ་པེན་རྩྭ་ལ་ལྟ་ཞོར་དུ་བཤད་རྒྱུར།
‘ ཁྱོད་ཀྱིས་འཕྲིན་གསར་དེ་མ་གོ་བ་ཡིན་ནམ།'
‘བ་ལང་གི་རིན་གོང་འཕར་བ་ཨེ་རེད།’ ངས་དེ་ལྟར་དྲིས།
‘ཝེ་ལའེ་ལ་དང་ཅེ་ཁོ་ཞུན•པའོ་ཏེ་གཉིས་ཀ་ཁ་སང་པ་ལེ་སི་ཐན་དུ་གཉེན་
སྒྲིག་བྱས་ཟིན།’ ཁོས་མུ་མཐུད་ནས ‘ང་ལ་མཚོན་ན་ད་ནངས་སོ་མ་འཕྲིན་ཡིག་འབྱོར་
བ་ཡིན’ ཟེར།
“ངས་མ་པེན་རྩྭ་རྐང་གཅིག་པོ་དེ་ཀ་ར་གོར་སྲབ་འཇོག་སའི་ཟོ་བ་དེའི་ནང་
འཕངས་པ་དང་། འཕྲིན་གསར་དེ་ནི་དལ་བ་དལ་བུར་ངའི་སྒྲ་འཛིན་གྱི་སྣོད་དུ་བླུགས་
ཤིང་། བླུགས་ནས་གཡོན་ཕྱོགས་ཀྱི་ཚི་ལེན་དེའི་ཁུག་མའི་ནང་བཞུར་དུ་བཅུག་རྗེས།
ཡང་རྐང་མཐིལ་བར་ལ་བཞུར་བར་བྱས།
‘ཁྱོད་ཀྱིས་བསྐྱར་དུ་ལན་གཅིག་བཤད་ན་མི་བཟང་ངམ། ཨ་ཁུ་ཨའེ་མུའུ་སི་ལི་
ལགས།' ངས་ད་དུང ‘ཡང་གཅིག་བརྗོད་ན་ངའི་སྒྲ་འཛིན་ལ་སྐྱོན་ཞུགས་ཟིན་པའང་འདྲ།
ཁྱོད་ཀྱིས་ད་ཅི་ལབ་པ་ནི་རིམ་པ་དང་པོ་ཅན་གྱི་བ་མོ་ཆུང་བ་གསོན་པོ་ཞིག་ལ་སྒོར་བཞི་
དང་ཟུར་བརྒྱད་ཡིན་ཟེར་རམ། ཡང་ན་དེ་དང་ཆ་འདྲ་བའི་གཏམ་འདུག་གམ’ཞེས་དྲིས།
‘ཁ་སང་གཉེན་བསྒྲིགས་པ་ཡིན་འདུག’ ཨ་ཁུ་ཨའེ་མུའུ་སི་ལི་ཡིས་བཤད་
འཕྲོར་མཐུད་དེ‘ཝེ་ཁོ་དང་ནེ་ཡ་ཅ་ལ་རྦབ་ཆུ་ཆེ་བ་བཅས་སུ་སྐྱིད་ཟླ་རོལ་པར་ཕྱིན་
སོང་ཟེར། ཅི་རེད། ཁྱོད་ཀྱིས་རྣམ་འགྱུར་ཏོག་ཙམ་ཡང་མ་ཚོར་རམ། ཅེ་ཁོ་ཞུན•པའོ་ཏེ་
ཡིས་ཝེ་ལའེ་ལ་ཁྲིད་ནས་རྟར་བཞོན་པར་སོང་བའི་ཉིན་དེ་ནས་བཟུང་། ཁོས་མོ་བརྩེ་བའི་
ལྕགས་ཀྱུའི་སྣེ་ལ་ཨེ་ཟིན་ལྟ་མགོ་བརྩམས་པ་རེད’ཟེར།
‘དེ་ལྟ་ན།’ ངས་ཕལ་ཆེར་འུར་བརྒྱབ་སྟེ ‘ཁོས་ང་ལ་སྨྲས་པའི་གོར་སྲབ་དང་
འབྲེལ་བའི་སྐད་ཆ་དེ་དག་ནི་དོན་ངོ་མར་ཅི་ཞིག་ཡིན་ནམ། ཁྱོད་ཀྱིས་དྲང་མོར་ཤོད་
ཅིག' ཅེས་སྨྲ་དགོས་བྱུང་།
“ངས་གོར་སྲབ་གླེང་བ་ཙམ་གྱིས། ཨ་ཁུ་ཨའེ་མུའུ་སི་ལི་ནི་ཕར་བཞོལ་ཐོག ལྟག་
རྒྱབ་ཏུ་གོམ་པ་འགའ་ནུར།
‘མི་གཞན་གྱིས་གོར་སྲབ་སྤྱད་ནས་ངའི་མགོ་གཡོགས་འདུག’ ངས་ཚིག་རྔ་
བསྐྱངས་ཏེ‘བདག་གིས་ངེས་པར་གསལ་ཁ་འབྱེད་དགོས། ང་ཡིད་ཆེས་པ་ནི་ཁྱོད་ཀྱིས་
ཤེས་གསལ་ལྟར་ཡིན། ཤོད་ཅིག’ ངས་ད་དུང‘མི་བཤད་ན་འུ་གཉིས་བར་གྱི་རྩོད་ཉོག་
ལ་ཚར་རྒྱུ་མེད’ ཅེས་བརྗོད།
“ང་ནི་སྟེགས་བུ་མཐོན་པོ་ལས་ཕར་བརྒལ་ཏེ་ཨ་ཁུ་ཨའེ་མུའུ་སི་ལི་བཟུང་བ་ཡིན།
ཁོས་ཀྱང་མེ་མདའ་ལེན་རྩིས་བྱས་པ་ལ། མཚོན་ཆ་དེ་ནི་འཐེན་སྒམ་ནང་བཅུག་འདུག་
པས། དབྱིན་ཚུན་འགའ་རེས་བར་ཆོད་པས་ལེན་ཐབས་མ་བྱུང་། ངས་ཁོའི་ཐོང་ག་ནས་
བཟུང་སྟེ་གྲུ་གའི་ཕྱོགས་སུ་དེད།
‘གོར་སྲབ་ཀྱི་དོན་ཤོད་ཅིག’ ངས་མཐུད་ནས ‘དེ་ལྟ་མིན་ཚེ་ངས་ཁྱོད་གཅིར་
ནས་གོར་སྲབ་ཏུ་གཏོང་ངེས། སྲས་མོ་ཝེ་ལའེ་ལ་ཡིས་དོན་ངོ་མར་གོར་སྲབ་བཟོ་ཤེས་པ་
ཡིན་ནམ'ཞེས་དྲིས།
‘མོས་ཚེ་གང་བོར་གོར་སྲབ་རྡོག་གཅིག་ཀྱང་ལས་མྱོང་མེད། ངས་ཀྱང་མོས་
གོར་སྲབ་ལས་བཞིན་པ་ཞིག་ད་སྔ་མཐོང་མ་མྱོང་།’ ཨ་ཁུ་ཨའེ་མུའུ་སི་ལི་ཡིས་ང་ལ་དེ་
ལྟར་སེམས་གསོ་བྱས་བྱུང༌། ‘ལྷོད་ལ་འབབ་རོགས། ཅ་ཏེ་་ལྷོད་ལ་འབབ་རོགས། ཁྱོད་
སེམས་པ་འཁྱོམ་རྒྱུ་མང་དྲགས་སོང་། ཁྱོད་ཀྱི་མགོ་ཐོག་གི་རྨ་ཁས་རིག་པ་རབ་རིབ་ཏུ་
བཏང་བ་འདྲ། ད་ནི་གོར་སྲབ་ཐད་འདང་མ་རྒྱག’ ཟེར།
‘ཨ་ཁུ་ཨའེ་མུའུ་སི་ལི་ལགས།’ ངས་མཐུད་ནས ‘བདག་གི་མགོ་བོ་རྨས་མྱོང་
མེད། ཆེས་མི་འདང་ས་ནི་ལྷན་སྐྱེས་ཀྱི་བསམ་གཞིག་ནུས་པ་མི་མཐོ་བ་དེ་རང་ཡིན།
ཁོ་ཞུན·པའོ་ཏེ་ཡིས་ང་ལ། ཁོ་སྲས་མོ་ཝེ་ལའེ་ལར་ལྟ་རུ་ཡོང་བའི་དམིགས་ཡུལ་ནི་མོའི་
གོར་སྲབ་ལས་ཐབས་རྟོགས་འདོད་ལགས་པས། ཁོས་ད་དུང་བདག་ལ་རྫས་སྦྱོར་གྱི་རྩིས་ཁྲ་
ཞིག་ལེན་ཐབས་ཞུ་རོགས་ཞེས་ཀྱང་ལབ་མྱོང་། ངས་དེ་ལྟར་བསྒྲུབས་པ་ཡིན་ཡང་། མཇུག་
འབྲས་ནི་ཁྱོད་ཀྱིས་མཐོང་གསལ་ལྟར་རེད། བདག་ནི་མིག་ཟུང་དམར་པོ་ཡིན་པའི་ལུག་
རྫི་ཞིག་གིས་ཡུའེ་ཧན་ཞུན་རྩྭ་ལྗང་སྤྱད་དེ་མཐོང་ལམ་བསྒྲིབས་པ་རེད་དམ། ཡང་ན་དོན་
དག་གཞན་ཞིག་ཡོད་སྲིད་པ་ཡིན’ཞེས་དྲིས།
‘ཁྱོད་ཀྱིས་ཐོག་མར་ངའི་ཚི་ལེན་གློད་རོགས།’ ཨ་ཁུ་ཨའེ་མུའུ་སི་ལི་ཡིས‘ངས་
ད་རུང་ཁྱོད་ལ་ལན་གཅིག་བཤད། གནས་ཚུལ་ལ་བལྟས་ཡོང་ན་ཅེ་ཁོ་ཞུན-པའོ་ཏེ་ཡིས་
ཁྱོད་ཀྱི་མགོ་གཡོགས་རྗེས་རང་ཉིད་བྲོས་ཕྱིན་འདུག ཁོ་ནི་སྲས་མོ་ཝེ་ལའེ་ལ་དང་མཉམ་
པོར་ཕྱི་ལོགས་སུ་རྟ་བཞོན་དུ་སོང་བའི་ཕྱི་ཉིན་དེར། བསྐྱར་དུ་ཡོང་ནས་ང་དང་ཝེ་ལའེ་
ལ་གཉིས་ཀར། ཁྱོད་ཀྱིས་གོར་སྲབ་གླེང་བའི་དུས་སུ་ངེས་པར་གཟབ་དགོས་ཞེས་བརྡ་
བཏང་བྱུང་། ཁོས་ཐེངས་ཤིག་ལ་ཁྱོད་ཚོས་སྒར་རྒྱག་ས་རུ་གོར་སྲབ་སྲེག་པའི་སྐབས་སུ།
མི་ཆེ་གེ་མོས་ཞབས་མཐིལ་ལེབ་མོ་ཡིན་པའི་ཟངས་པ་ཡིས་ཁྱོད་ཀྱི་མགོ་བོ་དཔྲལ་སོང་
ཟེར། ཅེ་ཁོ་ཞུན་གྱིས་ད་རུང་ཁྱོད་ནི་ཡིད་སྐྱོམ་པའམ་བྲེལ་འཚུབ་པའི་དུས་ནང་རྨ་ཁ་དེ་
བསྐྱར་འཕར་གྱི་སྨྱོ་རྟགས་འཆར་ཞིང་། ངག་ནས་གོར་སྲབ་ཀྱི་སྐོར་འཆལ་འཆོལ་དུ་སྨྲ་
བར་བྱེད་ཟེར། ཁོས་གཞན་དུ་ང་ཚོ་ལ་ཁྱོད་ལབ་གླེང་དེ་ལས་གཡོལ་དུ་བཅུག་ཐོག ལྷོད་
འཇགས་སུ་དབབ་ཏུ་འཇུག་ནུས་ཚེ་ཉེན་ཁ་ཅི་ཡང་མེད་འགྲོ་ཞེས་ཀྱང་བརྗོད་སོང་། དེར་
བརྟེན་ང་དང་ཝེ་ལའེ་ལ་གཉིས་ཀྱིས་རང་གི་ནུས་ཚོད་སྒོས་ཁྱོད་ལ་རོགས་རམ་བྱས་ཡོད།
འེ། འེ།’ ཨ་ཁུ་ཨའེ་མུའུ་སི་ལི་ཡིས་མཇུག་མཐར་ད་དུང ་ཅེ་ཁོ་ཞུན་དང་འདྲ་བའི་ལུག་
རྫི་ནི་དངོས་གནས་མཐོང་དཀོན་ནོ’ ཟེར།
ཅ་ཏེ་ཡིས་གཏམ་རྒྱུད་འཆད་པའི་སྐབས་དག་ཏུ། བྲེལ་ཚུབ་ཡེ་བྲལ་དང་བྱང་ཆ་ངེས་
ཅན་ལྡན་པའི་སྒོ་ནས་ཁུག་མ་དང་ལྕགས་ཀྲིན་ཀུན་པོ་ལས་དངོས་པོ་རྣམས་བསྲེ་སྦྱོར་
བྱས་ཟིན་པ་དང་། ཡང་གཏམ་རྒྱུད་བཤད་ནས་ཚར་ལ་ཉེ་དུས་དེར། བཟོས་གྲུབ་བྱུང་བའི་
ཐོན་དངོས་དེ་ངའི་མདུན་སར་ཁྱེར་ཡོང་། མ་གཞི་དེ་ནི་ལྕགས་སྡེར་ཞིག་གི་ནང་བླངས་
ཟིན་ལ། ཚ་ཞིང་དྲོ་ལ་གསེར་མདོག་དང་ལྡན་པའི་གོར་སྲབ་གཉིས་རེད། ཁོས་ད་དུང་
གསང་བའི་ཉར་ས་ཞིག་ལས་ཆེས་ལེགས་པའི་སྣུམ་སེར་རྡོག་གཅིག་དང་སེར་ལམ་མེར་
མངོན་པའི་མངར་ཆའི་ལྡེ་ཁུ་དམ་བེ་གཅིག་བཅས་ཀྱང་ཁྱེར་ཡོང་ངོ་། །
“འདི་ནི་དུས་ཡུན་ག་ཚོད་འགོར་ཟིན་པའི་དོན་དག་ཅིག་ཡིན་ནམ།” ངས་ཁོ་ལ་
དེ་ལྟར་དྲིས།
“ལོ་གསུམ་འགོར་སོང་།” ཅ་ཏེ་ཡིས “ད་ལྟ་ཁོ་ཚོ་ཞན་ལུའོ་རི་སུལ་དུ་བསྡད་
འདུག ཡིན་ནའང་ངས་དུས་དེ་ནས་བཟུང་ད་ལྟའི་བར་ཁོ་ཚོ་མཐོང་མ་མྱོང་། མི་གཞན
གྱི་ངག་སྒྲོས་ལྟར་ན། ཅེ་ཁོ་ཞུན•པའོ་ཏེ་ཡིས་གོར་སྲབ་ཐབས་ཇུས་སྤྱད་དེ་ངའི་མགོ་ཁྱི་
གཡོགས་གཡོགས་བྱས་ནས་ང་ཅང་ལ་འགྲོ་ས་མེད་དུས་དེར། ཁོས་ནི་བར་མཚམས་མེད་
པར་རང་ཉིད་ཀྱི་ཕྱུགས་ར་དེར་བཀོད་སྒྲིག་བྱས་པ་ཡིན་ཟེར། སྒུལ་སྟེགས་དང་དྲ་ཡོལ་ལ་
སོགས་ཏེ། ཡོད་ཚད་བཀོད་སྒྲིག་བྱས་པ་མཛེས་དགུས་ཁྱོགས་འདུག་པར་བརྗོད། འོ། དུས་
ཡུན་ངེས་ཅན་ཞིག་འགོར་རྗེས་སུ། ངས་ནི་དོན་དག་དེ་མུན་དོང་ནང་གཡུགས་ཐུབ་པ་
བྱུང་ནའང་། གྲོགས་པོ་སྤུན་མཆེད་དེ་ཚོས་ད་རུང་ཡང་ང་ལ་ཀུ་རེ་བརྩེས་ནས་སྡོད་བཟོད་
མེད་པར་བཏང་འགྲོ” ཞེས་ལན་བཏབ་བྱུང་།
“གོར་སྲབ་འདི་དག་ནི་ཁྱོད་ཀྱིས་མིང་དུ་གྲགས་པའི་རྫས་སྦྱོར་དེ་གཞི་བཟུང་ནས་
ལས་པ་ཨེ་ཡིན་ནམ།” ངས་ཀྱང་མུ་མཐུད་དུ་དྲིས།
“ངས་སྔར་ནས་སྨྲས་ཟིན་པ་མ་ཡིན་ནམ། རྫས་སྦྱོར་དེ་འདྲ་ཞིག་རྩ་བ་ནས་ཡོད་
པ་མ་རེད།” ཅ་ཏེ་ཡིས་ཀྱང “སྤུན་གྲོགས་ཚོས་ནམ་རྒྱུན་གོར་སྲབ་གླེང་ནས་ང་ལ་འཕྱ་
དགོད་བྱས་བྱུང་བ་དང་། ཡང་ཕྱིས་སུ་གོར་སྲབ་བཟའ་འདོད་ཅེས་ལབ་པར་བརྟེན། ངས་
ཀྱང་ཚགས་པར་ལས་ལེགས་སྒྲིག་བྱེད་ཐབས་འདི་དྲས་ཡོང་བ་ཡིན། ཟས་རིགས་འདིའི་
བྲོ་བ་ཅི་འདྲ་རེད་དམ" ཟེར།
“དངོས་གནས་ཞིམ་པོ་འདུག” ངས་དེ་ལྟར་ལན་བཏབ་རྗེས “ཁྱོད་ཀྱིས་ཏིལ་ཙམ་
ཡང་མི་ཟ་དོན་ཅི་ཡིན་ནམ། ཅ་ཏེ” ཞེས་ངག་ལས་ཐལ། མཐུད་ནས་བདག་གིས་དངན་པ་
རིང་བོ་ཞིག་ཕྱུང་བ་ཐོས་པར་གྱུར།
“ང་འེ།” ཅ་ཏེ་ཡིས “ང་ནི་སྔོན་ཆད་ནས་དེ་བཟའ་རྒྱུར་མི་དགའ” ཞེས་ལབ་བྱུང་།

སུའོ་ལེ་ཐུའོ་ཕྱུགས་ར་ཡི་འཕྲོད་བསྟེན་རིག་པ།

གལ་སྲིད་ཁྱོད་ནི་ཁུ་ཚུར་འགྲན་རེས་ཁྱབ་ཁོངས་ཀྱི་རེག་ཟིག་ལ་རྒྱུས་ཆེས་ཆེར་ཡོད་
ཚེ། ཁྱོད་ཀྱིས་ལོ་རབས་དགུ་བཅུ་པའི་སྟོད་ཀྱི་ཆར་དོན་དག་འདི་འདྲ་ཞིག་འདུག་པ་ཕལ་
ཆེར་དྲན་ངོགས་སུ་གསལ་ངེས། རྒྱལ་མཚམས་ཀྱི་རྟགས་སུ་མངོན་པའི་གཙང་བོ་ཞིག་གི་
འགྲམ་ངོགས་སུ། ཁུ་ཚུར་འགྲན་རེས་ཀྱི་ཨང་དང་པོ་ཐོབ་མཁན་དང་ཨང་དང་པོ་འཐོབ་
འདོད་མཁན་ཞིག་གི་བར་དུ་དུས་ཡུན་སྐར་མ་གཅིག་དང་སྐར་ཆ་འགའི་འགྲན་རེས་
བྱས་སོང་བ་རང་ཡིན། ལྟད་མོ་པ་དག་ལ་ཆ་བཞག་ན་མིག་མཐོང་ལག་ཟིན་གྱི་འགྲན་སྡུར་
དེར་མང་ཙམ་རོལ་སྙམ་ཆེ་ནའང་། བློ་ཡུལ་ལས་འགོངས་པ་ནི་རེབ་འདིའི་འགྲན་རེས་དེ་
འདྲའི་ཐུང་བར་གྱུར་པ་དེའོ། །གསར་འགྱུར་འགོད་མཁན་ཚོ་ལའང་ནུས་ཤུགས་ཡོད་དགུ་
འདོན་རེ་ཆེ་མོད། ཟ་མ་བཟང་པོར་བཙོ་བྱའི་འབྲས་མེད་པ་ལྟ་བུའི་ཟླ་ལ་ཆས་པས། ཁོ་
ཚོས་བསྒྲགས་པའི་འཕྲིན་གསར་ཡང་བྲོ་མེད་ཉམ་ཆུང་དུ་ལུས། ཨང་དང་པོ་ཐོབ་མཁན་
ལ་མཚོན་ན་ལས་སླ་མོའི་ངང་འགྲན་ཡ་ཕམ་པར་བརྒྱབ་ཙ་ན། ཁ་ཕྱིར་འཁོར་ནས “ངས་
རང་གི་ཁུ་ཚུར་གཅིག་གིས་གཏེ་ངན་དེར་བཟོད་དཀའ་བའི་ན་ཟུག་བྱིན་ཚུལ་ཤེས་པ་
ཡིན” ཟེར། མཐུད་ནས་ཁོས་ལག་པ་རིང་བོ་གཉིས་ཀ་གྲུ་ཁེམ་ནང་བཞིན་བསྲིངས་འོངས་
ཏེ། ལག་རོགས་པར་རང་གི་ཁུ་ཚུར་འགྲན་ཤུབས་འཕུད་དུ་བཅུག་བྱུང་།
དོན་དག་དེའི་ཆེད་དུ། ཕྱི་ཉིན་ཞོགས་པའི་དུས་སྐབས་སུ། ལུས་ལ་ཁན་སྦྱར་ཁྲ་བོ་
གོན་ཞིང་གོང་དཀྲིས་ཡག་པོ་བརྒྱབ་ཀྱང་། བློ་ཕམ་ཡི་ཆད་ཀྱི་སྐུ་ཞབས་མང་པོ་མེ་འཁོར་
གྱི་འཁོར་སྒམ་གང་ཐུབ་པ་དག་ནི་ཕུའུ་ཨེར་མོན་ཉལ་འཁོར་ལས་ཧྲེན་ཨན་ཏུང་ཉི་ཨའོ་ས་
ཚུགས་སུ་བབས། ཡང་དོན་དག་དེའི་རྐྱེན་གྱིས། “འཐབ་འབུ” མའེ་ཀུའེ་ཨེར་ཡང་ཁྱར་
ཁྱོར་ངང་འཁོར་སྒམ་ལས་ཕྱིར་བུད་ནས། ས་ཚིགས་ཀྱི་སྡིངས་ཆར་ཙོག་ཅིང་། ཧྲེན་ཨན་
ཏུང་ཉི་ཨའོ་ཡི་མིའི་རྣ་བྱང་ལ་སོང་བའི་སྐམ་ལུ་དྲག་པོ་དེ་བརྒྱབ་སོང་། ཏག་ཏག་སྐབས་
དེར། ཞོགས་པའི་ཉི་ཟེར་གྱི་འོད་མདངས་གཉོམ་པོའི་ཁྲོད་དུ། ཉིའུ་ཞི་སི་ཅུན་ཕྱུགས་རའི་
བདག་པོ་སྟེ། ལུས་ཀྱི་རིང་ཚད་ལ་དབྱིན་ཁྲུ་དྲུག་དང་དབྱིན་ཚུན་གཉིས་ཡོད་པའི་ཁོ་ཏིའེ་
སི“ལེ་ཏེ་ལེ་དེ་གར་ཡོང་བ་དང་འཕྲད།
ཕྱུགས་རའི་བདག་པོ་ཁོ་ཞོགས་པ་འདི་འདྲ་སྔ་མོར་སྒོར་ཡོང་དོན་ནི། ལྷོ་ཕྱོགས་སུ་
བགྲོད་པའི་མེ་འཁོར་དེས་ཕྱུགས་རར་འགྲོ་བའི་རྗེས་ཆོད་སླད་ཡིན། ཁོ་ནི་དོན་མི་འགྲུབ་
པའི་ཁུ་ཚུར་འགྲན་རེས་ལ་དགའ་མཁན་དེའི་འགྲམ་དུ་ལངས་བསྡད་རྗེས། ཅུང་རིང་
འཐེན་བྱས་པའི་ས་དེ་གའི་སྐད་ཀྱིས་ཞི་འཇམ་ངང “ན་ཚ་ཅུང་ལྕི་བ་ཡིན་ནམ། སྤུན་ཟླ་
ཆེ་བ་ལགས” ཞེས་དྲིས།
“འཐབ་འབུ།” མའེ་ཀུའེ་ཨེར་གྱིས “སྤུན་ཟླ་ཆེ་བ” ཞེས་པའི་འབོད་སྟངས་མི་
སྙན་པ་དེ་ཐོས་པས། ལམ་སང་འགྲན་སློང་བའི་མིག་གིས་ཕར་ལ་བལྟས་སོང་། ཁོ་ནི་སྔོན་
ཆད་རིམ་པ་ཞོལ་མའི་ཁུ་ཚུར་འགྲན་མཁན་ཡིན་ལ། རྟ་རྒྱུག་འགྲན་སྡུར་ཐད་སྔོན་དཔོག་
བྱེད་པའི་ལས་ཀ་གཉེར་མྱོང་བར་མ་ཟད། ཆིབས་དཔོན་དང་རྟ་རྒྱུག་ར་བའི་རྒྱུན་མགྲོན།
ཕྱོགས་ཡོངས་ནས་རྒྱན་འཇོག་མཁན་དང་མགོ་གཡོགས་མགོ་སྐོར་ལ་བྱང་མར་གྱུར་
འདུག་པ་ཞིག་ཀྱང་ངོ་། །
“ཁྱོད་གང་ལ་འགྲོ་འདོད་ན་དེར་སོང་ཞིག" ཁོས་སྐད་འཛེར་འཛེར་ངང “གློག
སྡོང་འདྲ་བ་ཁྱོད། ངས་ཁྱོད་འདིར་ཤོག་ཅེས་བཤད་མེད” ཅེས་ལབ་སོང་།
ཁོ་བསྐྱར་དུ་གློ་ལུ་དྲག་པོ་ཡུད་ཙམ་རིང་བྱས་རྗེས། ཤུགས་མེད་པའི་ཉམས་དང་
བཅས་གྱོན་ཆས་བསྡུ་སའི་སྒམ་དེའི་ཕྱོགས་སུ་བཏུད། ལེ་ཏེ་ལེ་ཡིས་སུན་པ་མེད་པར་
བསྒུགས་སྡོད་ཅིང་། འདྲེན་བྱེད་ཟུང་གིས་སྡིངས་ཆའི་ཐོག་གི་ལི་མོ་དཀར་པོ་དང་ཤམ་ལྭ་
ཆུང་བ། ཐ་མག་ཞུའེ་ཅ་སྦོམ་པོ་སོགས་ལ་ལྟ་བར་བྱེད། “ཁྱོད་ནི་བྱང་ཕྱོགས་ནས་ཡོང་བ་
ཡིན་ནམ། ཨེ་རེད་དམ། སྤུན་ཟླ་ཆེ་བ།” ཕ་རོལ་པོའི་དབུགས་འཚང་ཚུལ་ཅུང་བབས་རྗེས་
སུ། ཁོས་ཡང་བསྐྱར “ཁུ་ཚུར་འགྲན་རེས་ལ་ལྟ་རུ་ཡོང་བ་ཡིན་ནམ” ཞེས་དྲིས་བྱུང་།
“ཁུ་ཚུར་འགྲན་རེས་ཟེར་རམ།” མའེ་ཀུའེ་ཨེར་ལ་སྲོག་རླུང་ལངས་པས “དེ་ནི་
ཟུར་གྱི་རོལ་རྩེད་ལ་མ་གཏོགས་རྩིས་སུ་མེད། ངོ་མ་ཤ་གནད་སྟེང་སྨན་ཁབ་འཛེར་བ་དང་
འདྲ། ཕ་རོལ་པོར་ཁུ་ཚུར་གཅིག་ཕོག་པ་ནི། བཟི་སྨན་བརྒྱབ་པ་དང་རྣམ་དབྱེ་མ་མཆིས་
པས། ཐང་དུ་ལོག་ནས་སད་རྒྱུ་མེད་པར་གྱུར་སོང་། འདི་ལྟ་བུར་སྒོ་ལམ་དུ་དུར་བྱང་ཡང་
མ་བཙུགས་ཀྱང་ཆོག དེ་ནི་གང་ཞིག་ཁུ་ཚུར་འགྲན་རེས་ལ་བརྩི་འམ” ཟེར། ཁོའི་གྲེ་
བའི་ནང་ནས་ཀུ་ཀུ་ཡི་སྒྲ་ཡུད་ཙམ་རིང་གྲག་རྗེས། གློ་ལུ་འགའ་བྱས་པ་དང་། དེར་མཐུད་
ནས་ཡང་བསྐྱར་སྨྲས་འོངས། ཁོའི་སྐད་ཆ་དེ་དག་ནི་ཕྱུགས་རའི་བདག་པོར་གཏད་ནས་
སྨྲ་བཞིན་མེད་དེ། སེམས་ཁོང་གི་སྡུག་ཡུས་བརྗོད་པའི་མཐུས། ལུས་སེམས་ཇེ་བདེར་ཨེ་
འགྲོ་བསམ་གྱིན་འདུག ཁོས “དོན་ངོ་མར་ང་ནི་དོན་དག་དེར་སྔར་ནས་ཡིད་གདེང་
ཡོད་པ་ཡིན། གལ་སྲིད་ལ་སའེ•སའེ་ཆི"ཡིན་ཚེ་གོ་སྐབས་དེ་འཛིན་ཐག་ཆོད་ཡིན།
ངས་ཁའོ་ཁོ་ནས་ཡོང་བའི་འགྲན་སློང་མཁན་དེས་སྐོར་ཁག་གསུམ་གྱི་སྣ་ནི་ལོས་བརྟན་
འདོད་སོང་། ངས་ལྔ་བསྡུར་གཅིག་གི་རྒྱན་དངུལ་གྱིས་རྒྱན་བཞག་པས། སྒོར་མོ་ཡོད་
དོ་ཅོག་གཏའ་མར་བཞག་ཟིན། ངའི་དེ་སྔོན་གྱི་འཆར་གཞི་ནི་སྲང་ལམ་སོ་བདུན་པར་
ཡོད་པའི་ཅེ་སྨི-ཏེ་ལའེ་ནེ་ཡི་ནམ་གསལ་སློང་བྱེད་ཆོག་པའི་ཚིག་ཇ་ཁང་དེ་ཉོ་འདོད་
ཅིང་། ལག་ལ་ཐེམས་ཁོ་ཐག་རེད་འདོད། དེ་འབྲེལ་དུ་ཆང་གི་དམ་བེ་འཇོག་སའི་སྒམ་
མཐར་བརྫངས་པའི་ཤིང་གཞོག་གི་དྲི་མའང་མནམས་ལ་ཉེ་འདྲ་ཚོར་བས་བརྟས། ཡིན་
ནའང་།——ཝེ། གློག་སྡོང་འདྲ་བ་ཁྱོད་ཀྱིས་ཉོན། མི་ཞིག་གིས་རེབ་ཐེངས་གཅིག་ལ་སྒོར་
མོ་མཐའ་དག་རྒྱན་སྐུགས་སུ་འཇོག་པ་ནི་ཅི་འདྲའི་གླེན་རྟགས་ཚ་བོ་ཞིག་རེད་ཨང”
ཞེས་སྨྲ་བར་བྱེད།
“བཤད་པ་འགྲིག་འདུག” གཟུགས་རིང་བའི་ཕྱུགས་རའི་བདག་པོ་དེས “རྒྱན་
བཞག་ནས་ཕམ་རྗེས་ཀྱི་སྐད་ཆ་ནི་ལྷག་དོན་འགྲིག་པ་ཡིན། སྤུན་ཟླ་ཆེ་བ། ཁྱོད་སོང་ནས་
མགྲོན་ཁང་ཞིག་བཙལ་ན་བཟང་། གློ་ལུ་བྱེད་ཚུལ་རྩུབ་པས། ན་ནས་ཡུན་རིང་འགོར་
ཡོད་པ་འདྲ” ཟེར།
“ང་ལ་ཕོག་པ་ནི་གློ་བའི་ནད་ཡིན།”མའེ་ཀུའེ་ཨེར་གྱིས་ཤེས་ཁུལ་བྱས་ནས“སྨན་
པས་ང་ད་རུང་ཟླ་བ་དྲུག་ལ་གསོན་ཐུབ་ཅིང་། རིང་ན་ནི་ལོ་གཅིག་རིང་སྡོད་ནུས་ཟེར།
ང་ལྷོད་ལ་བབས་ནས་ངལ་གསོ་བྱེད་རྒྱུ་ཡིན། ཡང་གཅིག་བརྗོད་ན་དེ་ནི་ངས་ལྔ་བསྡུར་
གཅིག་གི་རྒྱན་འཇོག་པའི་རྒྱུ་རྐྱེན་ཡང་ངོ་། །ངས་སྔོན་ཆད་སྒོར་སྟོང་གཅིག་བསགས་ཡོད།
གལ་སྲིད་ད་ལམ་རྒྱལ་འདུག་ཚེ། ངས་ནི་ཏེ་ལའེ་ནེ་ཡི་ཚིག་ཇ་ཁང་དེ་ཉོ་རྒྱུ་ཡིན། ཡིན་
ནའང་གཏེ་ངན་དེ་འགྲན་ཐེངས་དང་པོའི་ནང་གཉིད་འགྲོ་བ་ནི་ངའི་ཡིད་ཀྱི་དགུ་ལའང་
འཆར་མ་མྱོང་། ཁྱོད་ཀྱིས་ཤོད་དང་། དེ་འདྲ་ཞིག་ཨེ་རེད” ཅེས་དྲིས་འོངས།
“ལས་མ་བཟང་བ་རེད།” ལེ་ཏེ་ལེ་ཡིས་དེ་ལྟར་སྨྲས་རྗེས། ཡང་མའེ་ཀུའེ་ཨེར་ནི་
རང་གི་ལྭ་བ་བསྡུ་སའི་སྒམ་ལ་བསྙེས་པའི་གུམ་ཞིང་རིད་པའི་ལུས་པོར་བལྟས་ཙམ་བྱས་
འཕྲལ “ཁྱོད་མགྲོན་ཁང་ནང་སོང་ནས་ངལ་ཞིག་གསོ་རོགས། འདི་གར་མོན་ཅེ་མགྲོན་
ཁང་དང་མ་ཧྥོ་ལི་ཁོ་མགྲོན་ཁང་། ད་དུང"
“ད་དུང་གཞུང་ལམ་ལྔ་པའི་མགྲོན་ཁང་དང་། ཨའོ་ཨེར་ཏུའོ་ཧྥུ·ཨ་སི་ཐུའོ་ལི་ཡ་ཡི་
མགྲོན་ཁང〕ཡོད།” མའེ་ཀུའེ་ཨེར་གྱིས་ལད་མོའི་ཚུལ་དུ་བརྗོད། མཐུད་ནས་ཁོས “ངས་
ཁྱོད་ལ་བཤད་ཟིན། ང་མ་རྩ་བརྡིབས་པས། ད་ལྟ་སྤྲང་པོ་དང་ཕལ་ཆེར་འདྲ་སྟེ། ད་ནི་ལུས་
སྟེང་དུ་ཟུར་གཅིག་མ་གཏོགས་ལྷག་མེད། དེ་བས་ཡོ་རོབ་གླིང་དུ་ཡུལ་སྐོར་ལ་ལན་གཅིག་
འགྲོ་བའམ། ཡང་ན་སྒེར་གྱི་སྤྲོ་གཏོང་གྲུ་གཟིངས་ལ་བསྡད་ནས་མཚོ་ཐོག་སྐོར་སྐྱོད་རེ་
བྱས་ཚེ། རང་གི་ལུས་པོ་ལ་ཕན་པ་ཡོད་ཀྱང་སྲིད—ཝེ། ཚགས་པར” ཞེས་བོས་བྱུང་།
ཁོས་ཟུར་གཅིག་པོ་དེ་ཚགས་པར་འཚོང་མཁན་གྱི་བྱིས་པར་བྱིན་ནས《ཆེས་མགྱོགས་
ཚགས་པར》གཅིག་ཉོས་པ་དང་། དེ་ནས་རྒྱབ་གཞུང་གྱོན་ཆས་བསྡུ་སའི་སྒམ་ལ་བསྙེས་
རྗེས། གང་མྱུར་ངང་བློ་རྩེ་གཅིག་ཏུ་བསྒྲིམས་ཏེ། གསར་སྒྲིག་ལ་མཁས་པའི་ཚགས་པར་
ཁང་གིས་ཁོའི་ཡ་ང་བའི་གནས་ཚུལ་ཕྱིར་བསྒྲགས་བགྱིས་པ་དེར་ལྟ་བར་བྱེད། ཁོ་ཏིའེ་
སི“ལེ་ཏེ་ལེ་ཡིས་རང་གི་གསེར་གྱི་དུས་ཚོད་ཆེ་བ་དེར་ཡུད་ཙམ་རིང་བལྟས་རྗེས། ལག་པ་
མའེ་ཀུའེ་ཨེར་གྱི་ཕྲག་གོང་ལ་བཞག
“ཤོག་ཅིག སྤུན་ཟླ་ཆེ་བ།” ཁོས “ད་ནས་སྐར་མ་གསུམ་འགོར་རྗེས། མེ་འཁོར་
གཏོང་མགོ་རྩོམ་རྒྱུ་རེད” ཟེར།
མའེ་ཀུའེ་ཨེར་ནི་སྐྱེས་མ་ཐག་ནས་མི་ལ་མནར་གཅོད་གཏོང་རྒྱུར་དགའ་བའི་མི་དེ་
རང་ཡིན།
“སྐར་མ་གཅིག་གི་སྔོན་དུ། ངས་ཁྱོད་ལ་རང་ཉིད་མ་རྩ་བརྡིབས་ཟིན་ཅེས་ལབ་མྱོང་།
བར་སྐབས་འདིར་ང་ཕམ་སོང་བ་དང་། གཡང་ཉམས་པ་མ་རིག་གམ། གྲོགས་པོ། ཁྱོད་རང་
ཉིད་མྱུར་མོར་མེ་འཁོར་དུ་བུད་ཅིག”
“ ཁྱོད་ནི་ངའི་ཕྱུགས་ར་ཡོད་སར་འགྲོ།” ཕྱུགས་རའི་བདག་པོས “དེ་གར་དྲག་
སྐྱེད་འབྱུང་རག་བར་བསྡད་ཆོག ཟླ་བ་དྲུག་མ་འགོར་བར། ངས་ཁྱོད་མི་བདེ་ཐང་ཅན་
ཞིག་ཏུ་གཏོང་ཐུབ་པར་ཁག་ཐེག་བྱེད།” ཁོས་སྙོབ་ཐེངས་གཅིག་གི་མའེ་ཀུའེ་ཨེར་བཟུང་
རྗེས། མེ་འཁོར་ལ་ཁ་གཏད་དེ་དྲུད་ནས་བུད་སོང་།
“འགྲོ་སོང་ཇི་ལྟར་བྱེད།" མའེ་ཀུའེ་ཨེར་གྱིས་དེ་ལྟར་འཆད་ཞོར། ཁོའི་ལག་ནས་
ཐར་ཐབས་ལ་གཅིག་ཏུ་འབད་ཀྱང་ཐར་མ་ནུས།
“ཅི་ཞིག་གི་འགྲོ་སོང་།” ལེ་ཏེ་ལེ་ཡིས་ཅི་ཡིན་གྱི་མཐིལ་མ་རྟོགས་པར་དེ་ལྟར་
དྲིས། ཁོ་ཚོས་ཁྱོད་ཀྱིས་ང་ལ་བལྟས། ངས་ཁྱོད་ལ་ལྟ་ཞོར་ཕན་ཚུན་རྒྱུས་ལོན་མ་ཐུབ། རྒྱུ་
མཚན་ནི་ཁོ་ཚོ་འབྲེལ་འདྲིས་བྱུང་ཚུལ་དེ་སོ་རྐང་ཡེ་ནས་ཐོད་གཏུག་བྱ་མ་ནུས་པའི་སོ་
འཁོར་གསེག་པོ་དང་འདྲ་བར། ཕྱོགས་མི་གཅིག་པའི་འཁོར་རྟེན་སྟེང་དུ་འཁོར་སྐྱོད་བྱེད་
པ་དང་ཡང་དག་མཚུངས།
ལྷོ་ཕྱོགས་སུ་སྐྱོད་པའི་མེ་འཁོར་ནང་གི་འགྲུལ་པ་ཚོས། རིགས་ཡེ་ནས་མི་འདྲ་བའི་
མི་གཉིས་མཉམ་པོར་སྡོད་པའི་ཚུལ་མཐོང་བས་ལྐོག་ཏུ་ཧང་སང་བར་གྱུར། མའེ་ཀུའེ་
ཨའེ་ནི་གཟུགས་ལ་དབྱིན་ཁྲུ་ལྔ་དང་དབྱིན་ཚུན་གཅིག་ལས་མེད་ཅིང་། བྱད་གཟུགས་
ཀྱང་ཧེན་པིན་གྱི་མི་དང་མི་འདྲ་ལ། ཡང་ཏུའུ་པོ་ལིན་གྱི་མི་དང་ཡང་མི་འདྲ། ཁོའི་མིག་
ཟུང་ནི་སྒོར་ཞིང་གསལ་ལ། ངོ་གདོང་དང་མ་ནེ་ནི་སྐེམ་པས་རུས་པ་དག་འབུར་དུ་དོད།
བཞིན་རས་སུ་པགས་པ་གས་ནས་བཙེམས་ཤུལ་མང་དུ་མངོན་པས། ཁྱད་དུ་མཚར་ཞིང་
མི་ལ་སྐྲག་སྣང་སློང་ངེས་པ་ཅན་ཏེ། སུ་ལའང་མགོ་སྒུར་བའི་རྣམ་པ་མེད་པར་བརྟེན། སྦྲང་
མའི་རྒྱལ་པོ་དང་མཚུངས་པར་དཔའ་ངར་ཆེ་ཞིང་འཛིང་ལ་འཇོན་པའི་ཚུགས་ཀ་ཤར་
འདུག ཁོའི་འདི་འདྲའི་རིགས་ནི་ཁྱད་དུ་མཚར་ལ་རྒྱུས་མེད་ཀྱང་ག་ལ་ཡིན། ལེ་ཏེ་ལེ་
ནི་གཤིན་ས་མི་འདྲ་བའི་ནང་གི་ཐོན་དངོས་ཏེ། ཁོའི་ལུས་ཀྱི་མཐོ་ཚད་ལ་དབྱིན་ཁྲུ་དྲུག་
དང་དབྱིན་ཚུན་གཉིས་ཡོད་ཐོག ཕྲག་ཞེང་ཡང་ཧ་ཅང་ཆེ། ཡིན་ཡང་དེ་ནི་དྭངས་གསལ་
གྱི་ཆུ་ཕྲན་ནང་བཞིན། ལྟ་ཐེངས་གཅིག་གིས་མཐིལ་ཡོངས་སུ་རྟོགས་ནུས་ལ། ཁོའི་རིགས་
འདིས་ནི་ནུབ་ཕྱོགས་དང་ལྷོ་ཕྱོགས་མཉམ་སྦྱོར་གྱི་འཐུས་ཚབ་ཀྱང་བྱེད་ཐུབ། དེ་བས་མི་
འདིའི་རིགས་ཀྱི་བརྙན་རིས་ནོར་འཛོལ་བྲལ་པར་འབྲི་བཞེངས་བྱེད་མཁན་ཧ་ཅང་དཀོན་
ཏེ། རྒྱུ་མཚན་ནི་སྒྱུ་རྩལ་ཁང་ཆུང་དྲགས་པའི་ཆར་ཡང་རག་ལས་པར་མ་ཟད། ཏེ་ཁོ་ས་
སི་རུ་ད་རུང་གློག་བརྙན་ཁང་མེད་པས་ཀྱང་ངོ་། །མདོར་དྲིལ་ན་ལེ་ཏེ་ལེ་ཡི་རིགས་འདི་
འབྲི་བར་རྩིག་རིས་ཁོ་ན་བཀོལ་སྤྱོད་བྱ་དགོས་ཏེ—དེ་ནི་བླ་ན་མཐོ་ཞིང་བབ་ཆགས་
ཡིན་ལ། བློ་བག་ཕེབས་ཐོག་མཐའ་ཤིང་མི་སྤྲོད་པའི་ལྡེབས་རིས་ཡིན་དགོས་པ་བཅས་སོ། །
ཁོ་ཚོ་རྒྱལ་སྤྱིའི་ལྕགས་ལམ་ཀུང་སི་ཡི་མེ་འཁོར་ལ་བསྡད་དེ་ལྷོ་ཕྱོགས་སུ་སྐྱོད་ཀྱིན་
གདའ། ཕ་མཐའ་མི་མངོན་པའི་ལྗང་མདོག་གི་རྩྭ་ཐང་ཆེན་པོའི་ཕང་བ་རུ། རྒྱང་རིང་གི་
ལྗོན་ཤིང་ནི་གཅིག་ལ་གཅིག་འབྲེལ་གྱིས་གཡུ་ལོ་ཐགས་སུ་བཀྲ་བའི་ནགས་ཚལ་ཆུང་
བར་གྲུབ་ནས་འདུག གནས་དེ་ནི་ཕྱུགས་ར་ཡོད་ས་སྟེ། ཟོག་ཁྱུར་མངའ་དབང་བསྒྱུར་
མཁན་གྱི་རྒྱལ་པོ་མཆོག་གི་མངའ་རིས་ཡིན་པའོ། །
མའེ་ཀུའེ་ཨེར་ནི་ཉོབ་མདངས་དང་བཅས་གྲུ་གའི་འདུག་སྟེགས་དེའི་སྟེང་ཙོག་
ནས་ཡོད་ལ། དོགས་ཉམས་མངོན་ཞོར་ཕྱུགས་རའི་བདག་པོར་ཚོད་དཔོག་བྱེད། མི་སྟོབས་
ལྡན་དེས་ཁོ་འདི་ལྟར་ཁྱེར་བར། ཅི་ཞིག་གི་རོལ་རྩེད་སྤེལ་རྩིས་ཡིན་ནམ། ཁོས་ཇི་ལྟར་
འདང་བརྒྱབ་ཀྱང་གཞན་ཕན་རིང་ལུགས་ཀྱི་ཕྱོགས་སུ་འཁོར་མ་ནུས། “ཁོ་ནི་ཞིང་པ་མ་
རེད།” མགོ་བཏགས་ཟིན་པའི་ཁོས “ཕ་རོལ་པོ་ཡང་མགོ་གཡོགས་མཁན་ཞིག་མིན་པ་
འདྲ། འོ་ན་ཁོ་ནི་ཅི་ཞིག་བྱེད་མཁན་ཡིན་ནམ། རྟ་རྒྱུག་ཞོར་མེ་ཏོག་འབལ་རེས་བྱེད་པ་ལས་
འོས་མི་འདུག འཐབ་འབུ་འེ། ད་ནི་ཁོས་ཅི་ཞིག་གི་སྦྱོར་བ་སྤེལ་ཚུལ་ལ་བལྟས་ཆོག གང་
ལྟར་ད་ནི་ཁྱོད་ལ་སྒོར་གཅིག་གི་རིན་ཐང་ཡང་མེད་པས། ཁྱོད་ལ་ཡོད་པ་ནི་སྐར་མ་ལྔ་དང་
པུན་མ་རང་བཞིན་ཅན་གྱི་འདུས་འདྲིལ་གློ་གཅོང་གཉིས་པོ་ཡིན། དེ་བས་ཁྱོད་ནི་དལ་
ཅག་གེར་བསྒུག་དགོས། བསྒུགས་ནས་ཁོས་ཅི་ཞིག་གི་སྦྱོར་བ་སྤེལ་པར་བལྟ་དགོས” སྙམ།
ཧྲེན་ཨན་ཏུང་ནེ་ཨའོ་ནས་བར་ཐག་དབྱིན་ལེ་བརྒྱ་ཡི་ཆོད་པའི་ལིན་ཁང་དུ་སླེབས་
རྗེས། ཁོ་ཚོ་མེ་འཁོར་ལས་བབས་འཕྲལ། དེ་གར་བསྒུགས་ནས་བསྡད་ཡོད་པའི་ལེ་ཏེ་
ལེ་ཡི་འཁོར་ལོ་བཞི་ཅན་གྱི་ཤིང་རྟའི་ནང་བུད། མེ་འཁོར་ས་ཚིགས་ནས་ཁོ་ཚོ་འགྲོ་
སའི་གནས་སུ་ད་རུང་དབྱིན་ལེ་སུམ་ཅུ་འདུག་པས། ཤིང་རྟ་འཁོར་ལོར་བསྡད་ནས་ཕྱིན་
པའོ། །གལ་སྲིད་དོན་ཞིག་གིས་མའེ་ཀུའེ་ཨེར་ལ་བཀག་བཟུང་བྱས་པའི་ཚོར་སྣང་སྦྱིན་
ཡོད་ཚེ། དེ་ནི་ཤིང་རྟ་འཁོར་ལོ་དེའི་ནང་བསྡད་རྗེས་ཡིན། ཁོ་ཚོའི་ཤིང་རྟ་འཁོར་ལོ་ཡིས་
ལྟ་བས་ཆོག་མི་ཤེས་པའི་རྩྭ་ཐང་ཆེན་པོ་ཞིག་ཤོག་སྐྱ་ལྟེབ་ལྟེབ་བྱས་བྱུང་། སི་ཕེན་གྱི་རྟ་
རྒྱུད་ལས་ཆད་པའི་མགྱོགས་འགྲོ་ཆུང་ཆུང་ཟུང་གིས་ཡང་ཟོར་ལྡན་པའི་གོམ་ཁ་སྒྱུར་
བར་བྱེད་ཅིང་། མཚམས་མཚམས་སུ་ཡུད་ཙམ་ལ་བང་རྒྱུག་བྱས་འགྲོ། དེ་ཚོའི་དབུགས་
ཀྱི་འབྱིན་རྔུབ་ཁྲོད་དུ་རྩྭ་ཐང་གི་མེ་ཏོག་གི་དྲི་བསུང་འདུག་ལ། ཡང་ཆང་ཞིམ་པོ་དང་
གཏེར་ཆུ་འདྲ་བའི་མི་སེམས་སྐྱིད་ལ་བསྐུལ་ངེས་ཀྱི་ཆ་དེ་ཡང་བདོག རིམ་ཅན་དུ་ལམ་
བུ་ཡལ་བ་དང་བསྟུན་ནས། ཤིང་རྟ་འཁོར་ལོ་བཞི་ཅན་ནི་རྒྱ་མཚོར་སྐྱོད་པའི་རི་མོའི་ངོས་
སུ་རྟགས་བཀོད་མེད་འདྲའི་རྩྭ་ལྗང་གི་རྒྱ་མཚོའི་ཀློང་ཞུགས་དུས། གོམ་བྱང་ལ་སོང་ཡོད་
པའི་ལེ་ཏེ་ལེ་ཡིས་ཤིང་རྟར་ཁ་ལོ་སྒྱུར་གྱིན་གདའ། ཁོ་ལ་མཚོན་ན་རྒྱང་རིང་དུ་ཚོམ་བུར་
མངོན་པའི་ནགས་ཀྱི་ཚོགས་ཆུང་ངུ་ནི་ལམ་རྟགས་ཡིན་པ་དང་། མཐོ་དམའ་མི་སྙོམ་པའི་
རི་ཕྲན་གྱིས་ཁ་ཕྱོགས་དང་ལམ་ཐག་གི་ཚབ་བྱས་འདུག ཡིན་ནའང་མའེ་ཀུའེ་ཨེར་ནི་
ཁ་གནམ་ལ་འཁོར་ནས་ཙོག་བསྡད་པར། ཁོས་ལན་རེར་མཐོང་ཡོང་བ་ནི་བྱང་ཐང་རེད།
ཁོ་ནི་ཕྱུགས་རའི་བདག་པོ་དང་མཉམ་པོར་མདུན་ནས་མདུན་དུ་སྐྱོད་ཀྱིན་འདུག་ནའང་།
སེམས་ནང་སྤྲོ་བ་མི་འཕེལ་ལ་ཡིད་ཆེས་ཀྱིས་ཀྱང་སྟོངས། “ཁོས་ཅི་ཞིག་བྱེད་རྩིས་ཡོད་
དམ།” དྲན་ཚུལ་དེ་ནི་ཁོའི་སེམས་ཀྱི་ཁུར་བོ་རུ་གྱུར་སོང་། “མི་སྟོབས་པོ་ཆེ་འདིས་དོན་
དམ་པར་ཅི་ཞིག་བྱེད་ངེས་ལས།" མའེ་ཀུའེ་ཨེར་གྱིས་ཁོར་ཆ་རྒྱུས་ཆེ་བའི་གྲོང་ཁྱེར་ནང་
གི་ཁྲུ་ཙི་ཡིས་ས་འདིའི་མཐའ་དང་མི་སེམས་འཇལ་བར་བྱས།
གཟའ་འཁོར་གཅིག་གི་སྔོན་དུ། ལེ་ཏེ་ལེ་ནི་རྩྭ་ཐང་སྟེང་དུ་བང་རྒྱུག་བྱེད་སྐབས། ན་
ནས་བོར་སྟོར་བྱུང་བའི་བེའུ་ཞིག་གིས་མའོ་མའོ་ཞེས་སྐད་སྒྲོག་བཞིན་པ་ཐོས་པས། རྟའི་
གོང་ནས་ཐང་ལའང་མ་བབས་པར་སྙིང་རྗེ་བའི་བེའུ་དེ་བཟུང་འཕྲལ། སྒའི་སྔ་རུའི་སྔོན་
ལ་བསྐྱོན་ནས་ཕྱུགས་རར་ཕྱིན་ཏེ་ལག་འོག་གི་མིར་བདག་བྱེད་པར་སྐུལ། མའེ་ཀུའེ་ཨེར་
གྱིས་དོན་དེ་ཤེས་མི་སྲིད་ལ། རྒྱུས་ལོན་ཡང་བྱེད་མི་དཔེ། ཕྱུགས་རའི་བདག་པོས་བལྟས་ཚེ།
ཁོའི་གནས་ཚུལ་ནི་བེའུ་དེ་དང་ཨ་ན་མ་ན་ཡིན་པས། རོགས་སྐྱོར་མ་བྱས་ས་མི་འགྲོ། སྲོག་
ཆགས་དེར་ནད་བྱུང་བས་རེ་ས་ཁེན་ས་བྲལ་ལ། ཡང་ལེ་ཏེ་ལེ་ལ་རོགས་སྐྱོར་བྱེད་པའི་ནུས་
ཤུགས་ལྡན་པ་ཡིན་ཏེ། ཁོས་ནི་ཆ་རྐྱེན་དེར་བརྟེན་ནས་སྦྱོར་བ་སྤེལ་པར་མངོན། ཆ་རྐྱེན་
དེ་དག་གིས་གཞི་ནས་ཁོའི་རིག་འདེད་ཀྱི་མ་ལག་དང་སྦྱོར་བ་ཡི་ཚད་གཞི་གྲུབ་པར་བྱས་
པའོ། །བཤད་ཚུལ་ལྟར་ན། ཧྲེན་ཨན་ཏུང་ནེ་ཨའོ་ཡི་གུ་དོག་པའི་སྲང་ལམ་དུ་དྲི་ངན་གྱིས་
ཁྱབ་ནས་ཡོད་དེ། སྟོང་ཁར་འབུད་པའི་གློ་ནད་ཅན་མང་པོ་དེ་གར་ཕྱིན་ནས་གསོ་བཅོས་
བྱས་མྱོང་ཟེར། ཏེ་ལེ་ཏེ་ས་དེ་གར་སྟེས་དབང་གིས་ཐུག་ནས་ཕྱུགས་རར་ཁྲིད་ཡོང་བའི་
ནད་པའི་ནང་དུ། མའེ་ཀུའེ་ཨེར་ནི་ཨང་བདུན་པ་རང་ཡིན་འདུག དེ་ཡང་སུའོ་ལེ་ཐུའོ་
ཕྱུགས་རར་མགྲོན་ལ་ཕེབས་པའི་ནད་པ་ལྔ་ནི། སྔ་ཕྱིར་དྲག་བསྐྱེད་བྱུང་བའམ། ཡང་ན་
ཇེ་དགར་རབ་ཅིག་སོང་སྟེ། མིག་མཆི་མ་དང་བཅས་བཀའ་དྲིན་ཡང་ཡང་ཞུ་ཞོར་ཕྱུགས་
ར་དང་བྲལ་པ་ཡིན། ཡོང་བ་ཆེས་འཕྱི་དྲགས་པ་ཞིག་ནི། ཆེས་མཐའ་མར་སྐྱོ་ངལ་ཅི་ཡང་
མེད་པར་ལྷས་རའི་གཡུ་ལོ་ཤིན་ཏུ་རྒྱས་པའི་སྡོང་བོ་ཞིག་གི་སར་བདེ་བར་གཟིམས་པའོ། །
རྒྱུ་རྐྱེན་དེ་འདྲའི་དབང་གིས། འཁོར་ལོ་བཞི་ཅན་གྱི་ཤིང་རྟ་ནི་གང་མགྱོགས་ངང་
སྒོ་ཞིག་གི་མདུན་ཐད་དུ་སླེབས་པར། ལེ་ཏེ་ལེ་ཡིས་ཉམ་ཆུང་ལ་སྲུང་སྐྱོབ་བྱ་ཡུལ་དུ་
གྱུར་པའི་མི་དེ། གྱོན་ཆས་ཧྲུལ་པོ་རྡོག་སྒྲིལ་བཏང་འདྲ་ཞིག་ལྟར་ཡར་བཀྱགས་ནས་བར་
ཁྱམས་སུ་བཞག་དུས། ཕྱུགས་རའི་ནང་གི་མི་ཀུན་པོས་མཚར་འཛིན་གྱི་རྣམ་འགྱུར་ཅི་
ཡང་བསྟན་མ་བྱུང་།
མའེ་ཀུའེ་ཨེར་གྱིས་ཆ་མེད་ཀྱི་ཁོར་ཡུག་དེར་ལྟ་ཞིབ་བྱས་ཚེ། ཕྱུགས་རའི་གཞིས་
ཀ་ནི་ཡུལ་ཕྱོགས་དེར་རྩེ་མོའི་གྲས་སུ་གཏོགས། ཁང་བ་རྩིག་སྤྱད་ཀྱི་སོ་ཕག་མཐའ་དག་
དབྱིན་ལེ་བརྒྱ་ཡི་ཕ་རོལ་ནས་སྐྱེལ་འདྲེན་བྱས་ཡོང་བ་ཡིན་འདུག ཡིན་ཡང་ཁང་བ་
ཚང་མ་ཁེར་ཐོག་ཅན་ཏེ། ཁང་བ་གྱན་བཞི་ཡི་ཕྱི་ཕྱོགས་ནི་ས་རྗེན་གྱི་བར་ཁྱམས་ཀྱིས་
བསྐོར་ནས་ཡོད། དེ་གའི་གང་འདོད་དུ་བཞག་པའི་རྟ་ཆས་དང་ཁྱིམ་ཆས། རྟ་སྒ། ཤིང་རྟ་
ཆེ་བ། མེ་མདའ། ད་དུང་ཕྱུགས་རྫི་ཆུང་བ་དག་གི་ཡོ་ཆས་རྣམས་ནི། གྲོང་ཁྱེར་གྱི་འཚོ་བ་
རོལ་རྒྱུར་གོམས་ཤིང་། ད་ལྟའི་དུས་ནང་རྣམ་ཤེས་བོར་བ་ལྟར་གྱུར་པའི་ལུས་རྩལ་པ་ཡི་
མིག་ལ་དེ་འདྲ་རན་པོ་ཞིག་མ་བྱུང་།
“བཟང་འདུག ང་ཚོ་ཡུལ་ལ་སླེབས་སོང་།” ལེ་ཏེ་ལེ་ཡིས་སྤྲོ་སེམས་འཁོལ་བའི་
ངང་དུ་བཤད་འོངས།
“ས་ངན་འདི་འདྲ་ཞིག” མའེ་ཀུའེ་ཨེར་གྱིས་ཁོའི་ཚིག་རྔར་མཐུད་ནས་དེ་ལྟར་
ལབ་སོང་། ཁོ་གློ་བུར་ལུ་བྱུང་བར། དབུགས་སྔ་ཕྱི་མཐུད་མ་ཐུབ་པས། བར་ཁྱམས་ཀྱི་ས་
ནང་དུ་འགྲེ་ལོག་རྒྱག་པར་བྱེད།
“ང་ཚོས་ཐབས་བཀོད་འཐེན་ནས་ཁྱོད་བདེ་ལ་འབབ་ཏུ་འཇུག་ངེས། སྤུན་ཟླ་ཆེ་
བ།” ཕྱུགས་རའི་བདག་པོས་ཞི་འཇམ་གྱི་ངག་གིས “ཁང་བའི་ནང་དེ་འདྲ་སྤྲོས་ཤོམ་ཆེ་
བ་མིན། ཡིན་ནའང་ཁྱོད་ལ་ཆེས་ཕན་ཐོགས་ས་ནི་ཁང་བའི་ཕྱི་ལོགས་ཡིན་སྲིད། ནང་གི་
ཁང་བ་དེའི་ནང་ཁྱོད་སྡོད། ང་ཚོའི་འདིར་ཡོད་པའི་དངོས་པོ་གང་ཡིན་ཡང་། ཁྱོད་ཀྱིས་
བླངས་ཆོག་ཆོག་ཡིན” ཟེར།
ཁོས་མའེ་ཀུའེ་ཨེར་ཁྲིད་ནས་ཤར་ཕྱོགས་ཀྱི་ཁང་བ་དེའི་ནང་དུ་ཕྱིན། ཐང་གཅལ་
གཙང་ཞིང་གྲ་དག་ནའང་། ས་གདན་བཏིངས་མི་འདུག ཕྱེ་ཟིན་པའི་སྒེའུ་ཁུང་ལས་མཚོ་
རླུང་རིམ་པ་རིམ་པར་གཡུགས་འོངས་ཏེ། དཀར་མདོག་གི་སྒེའུ་ཡོལ་བར་མེད་སྒུལ་གསིག་
གཏོང་། ཁང་བའི་དཀྱིལ་དབུས་སུ་ལྕང་ལྕུག་གིས་བཟོས་པའི་སྒུལ་སྟེགས་ཆེན་པོ་ཞིག་
བཞག་སྣང་ཞིང་། འགྲམ་དུ་རྒྱབ་བསྙེས་སྐུབ་སྟེགས་གཉིས་དང་ཅོག་ཙེ་རིང་བ་གཅིག་
བཅས་བདོག ཅོག་ཙེའི་ངོས་སུ་ཚགས་པར་དང་དུ་ཚག ཡོབ་ཆེན། མདེའུ་བཅས་ཀྱིས་
ཁེངས་ནས་ཡོད། རྩིག་ངོས་སུ་གྲ་དག་པོར་ལས་བཟོ་བགྱིས་པའི་ཤ་བོའི་མགོ་བོ་འགའ་
དང་ཕག་རྒོད་ཆེན་པོ་ཞིག་གི་མགོ་བོ་བཅས་བཀལ་ནས་འདུག་ཅིང་། ཁང་བའི་གྲུ་ཟུར་དུ་
ཆེ་ཞིང་བསིལ་བའི་རས་མཐུག་པོའི་མལ་ཁྲི་ཞིག་བཞག་པར་མངོན། ཉིའུ་ཞི་སི་ཅུན་གྱི་
མི་ཚང་མས་ཁང་བ་འདི་རུ་རྒྱལ་སྲས་ཤིག་བཞུགས་ཀྱང་འཚམས་པར་འདོད། མའེ་ཀུའེ་
ཨེར་གྱིས་དེར་གཏད་ནས་མཆུ་ཏོ་མདུང་མདུང་བྱས་ནས། རང་གི་སྐར་མ་ལྔ་ཅན་གྱི་དུང་
ཙེ་དེ་བླངས་ནས་གནམ་གཅལ་ངོས་སུ་གཡུགས་སོང་།
“ཁྱོད་ཀྱིས་ངས་སྒོར་མོ་མེད་ཟེར་བ་དེ་རྫུན་འཆད་ཀྱིན་འདུག་སྙམ་པ་ཨེ་ཡིན། ཁྱོད་
དགའ་སྤྲོ་སྐྱེས་ཡོད་ན། ངའི་ཁུག་མ་ཡོངས་རྫོགས་སྔོགས་པར་མཛོད་ཅིག དེ་ནི་མཛོད་ཁང་
ནང་གི་སྒོར་མོ་ཆེས་མཐའ་མ་དེ་ཡིན། སུས་འགྲོ་སོང་གཏོང་དགོས་པ་ཡིན་ནམ།”
ཕྱུགས་རའི་བདག་པོ་ཡི་ཆེས་གསལ་དྭངས་འཛོམས་པའི་ཐལ་མདོག་གི་མིག་འབྲས་
ཀྱིས། ཐལ་མདོག་གི་སྨིན་མའི་འོག་ནས་ཁོའི་མགྲོན་པོ་ཡི་ནག་ཀྲིག་པའི་མིག་ཟུང་ལ་
བརྟན་བརླིང་ངང་ལྟ་བར་བྱེད། ཡུད་ཙམ་ལ་ངལ་གསོས་རྗེས། ཁོས་ཡ་ཡོ་བྲལ་ཞིང་གུས་
འགལ་མེད་པའི་ཉམས་ཀྱིས “སྤུན་ཟླ་ཆེ་བ། གལ་ཏེ་ཁྱོད་ཀྱིས་སྒོར་མོ་མི་གླེང་ཚེ། ངས་
ཁྱོད་ཀྱི་བརྩེ་བ་དེ་དང་ལེན་བྱས་པ་ཡིན། རེབ་ཐེངས་གཅིག་གིས་ངའི་མགུ་གང་འགྲོ།
ངས་ཕྱུགས་རའི་ནང་གདན་དྲངས་ནས་ཡོང་བའི་མི་སུ་ཡིན་ཡང་སྒོར་མོ་བཀོལ་མི་དགོས།
ཁོ་ཚོས་ཀྱང་སྒོར་མོ་སྟེར་ངེས་ཀྱི་དོན་གླེང་བ་ཧ་ཅང་ཉུང་། ད་ནས་ཆུ་ཚོད་ཕྱེད་ཀའི་རྗེས་
སུ་ནུབ་འཚལ་འཐུང་རན་ལ་སླེབས་སོང་། དེམ་ནང་དུ་ཆུ་ཡོད་ལ། བར་ཁྱམས་སུ་བཀལ་
བའི་རྫ་བུམ་དམར་པོའི་ཆུ་ནི་ཅུང་འཁྱག འཐུང་ཆོག་ཆོག་ཡིན” ཟེར།
“དྲིལ་བུ་གང་དུ་ཡོད་དམ།” མའེ་ཀུའེ་ཨེར་གྱིས་ཕྱོགས་བཞིར་ཞིབ་ལྟ་བྱེད་ཞོར་དེ་
ལྟར་དྲིས་བྱུང་།
“ཅི་ཞིག་གི་དྲིལ་བུ།”
“དངོས་པོ་མཁོ་དུས་མི་འབོད་བྱེད་ཀྱི་དྲིལ་བུ། ངས་གཏན་ནས་་་་་ཝེ།” ཁོས་གློ་
བུར་ཉོབ་མདངས་དང་བཅས་ཁོང་ཁྲོའི་ཉམས་ཀྱིས “ངས་ཁྱོད་ལ་ང་འདི་གར་ཁྲིད་ཅིག་
ཅེས་ལབ་མ་མྱོང་ལ། ངས་ཁྱོད་བཀག་ནས་སྒོར་མོ་སྐར་གང་ཡང་བསླངས་མྱོང་མེད། ངས་
ད་རུང་ཁྱོད་ལ་སྔོན་མ་བྱས་ནས་རང་གི་ལས་དབང་སྡུག་པོ་བརྗོད་མ་མྱོང་སྟེ། ཁྱོད་ཀྱིས་
དྲིས་རྗེས་སུ་གཞི་ནས་སྨྲས་པ་ཡིན། ད་ལྟ་ང་འདི་གར་སྡོད་དགོས་པར། གཡོག་པོ་དང་ཆང་
སྣ་འདྲེས་མ་ཡོད་སར་རྒྱང་ཁད་དབྱིན་ལེ་ལྔ་བཅུ་འདུག ང་ལ་ནད་ཡོད་པས་འགུལ་མི་
ཐུབ། ཨ་ཡོ། ཡིན་ཡང་ང་ལ་སྒོར་མོ་སྐར་གང་ཡང་མེད” ཅེས་ལབ་འོངས་པ་དང་། མཐུད་
ནས་མའེ་ཀུའེ་ཨེར་ནི་མལ་ཁྲིའི་སྟེང་ལོག་སྟེ་ཨི་ཧི་ཧི་ཞེས་ངུ་མགོ་བརྩམས།
ལེ་ཏེ་ལེ་སྒོ་ཁར་ཕྱིན་ནས་འབོད་སྐད་བསྒྲགས་པར། ལོ་ཉི་ཤུའི་ནང་ཡོད་ཅིང་ལུས་
པོ་རིད་ལ། ངོ་མདངས་ཅུང་དམར་བའི་མོ་ཞི་ཁོ་ཡི་སྟག་ཤར་ཞིག་ཅང་མ་འགོར་བར་བུད་
ཡོང་དུས། ཁོས་དེར་སི་ཕིན་གྱི་སྐད་ཀྱིས་ཅི་ཞིག་བཤད་སོང་།
“དབྱི་ལ་ལི་ཨའོ། ངས་ཁྱོད་ལ་ཁས་བླངས་པ་དེ་བརྗེད་མེད། སྟོན་དུས་ཟོག་འདེད་
དུ་འགྲོ་སྐབས། ཁྱོད་ཧྲེན་ཁ་ལུའོ་སི་ཕྱུགས་རར་རྫི་པོ་བྱེད་དུ་ཕྱིན་ཆོག"
“ཡ་ལགས། སྐུ་ཞབས། ཁྱོད་ཀྱི་བསམ་བཟང་དེ་ངས་ཤེས་ཡོད།”
“ཉོན་ཞིག སྐུ་ཞབས་ཆུང་བ་འདི་ནི་ངའི་གྲོགས་པོ་ཡིན། ཁོ་ལ་ནད་ལྕི་མོ་ཕོག་
འདུག ཁྱོད་ཁོའི་གམ་དུ་འདུག་རོགས། དུས་ལྟར་ཁོ་ལ་ཞབས་ཞུ་སྒྲུབ་པ་དང་། སེམས་
ཞིབ་མོས་ཁོར་བདག་དོམ་བྱེད་དགོས་པ་ཡིན། ཁོ་ཇེ་དགར་ཡོང་རྗེས། ཡང་ན་་་ཨུན།
ཁོ་ཇེ་དགར་ཡོང་རྗེས། ངས་ཁྱོད་ལ་ཏུའོ་ཧྲི་ཕྱུགས་ར་ཡི་སྤྱིའི་བཀོད་འདོམས་པ་འཁུར་དུ་
བཅུག་ཆོག དེ་ནི་རྫི་པོ་ལས་ཆེས་བཟང་བ་ཡིན།”
“བཀའ་དྲིན་ཆེས་ཆེར་ཞུ། སྐུ་ཞབས་ལགས།” དབྱི་ལ་ལི་ཨའོ་ནི་བཀའ་དྲིན་དྲན་
དྲགས་པས་པུས་མོ་ཐང་ལ་འཛུགས་ལད་བྱས་བྱུང་། ཕྱུགས་རའི་བདག་པོས་བཟང་སེམས་
ཀྱིས་ཁོར་རྡོག་ཐོ་ཡང་མོ་ཞིག་གཞུས་རྗེས “དགོད་བྲོ་བའི་གར་དེ་མ་འཁྲབ་ཅིག” ཅེས་
སྨྲ་བར་བྱེད།
སྐར་མ་བཅུའི་རྗེས་སུ། དབྱི་ལ་ལི་ཨའོ་ནི་མའེ་ཀུའེ་ཨེར་གྱི་ཁང་བ་ལས་ཕྱིར་ཐོན་ཏེ།
ལེ་ཏེ་ལེ་ཡི་མདུན་སར་ལངས་ནས་བསྡད་སོང་།
“སྐུ་ཞབས་ཆུང་ངུ་དེས།” ཁོས “ཁྱོད་ལ་གུས་བཀུར་བྱེད་ཀྱིན་གདའ” (འདི་ནི་
ལེ་ཏེ་ལེ་ཡིས་དབྱི་ལ་ལི་ཨའོ་ལ་བསླབས་པ་ཡིན)ཟེར། ཁོས་ད་དུང “ཁོ་ལ་འཁྱག་དར་
སིལ་བུ་དགོས་ཏེ། ཆུ་དྲོན་མོས་ཁྲུས་བྱེད་རྩིས་ཡོད་ལ། ནང་དུ་ཤིང་ཏོག་ཉིང་མེང་གི་རླངས་
ཆུ་བསྲེས་པའི་ཆང་ཏུའུ་སུང་ཡང་མཁོ་འདུག གཞན་དུ་སྒེའུ་ཁུང་ཡོད་ཚད་གཏན་
དགོས་ཤིང་། ད་རུང་སོབ་གོར་བསྲེགས་མ་དང་། ཁ་ངོ་བཀྲུ་བཞར་བྱེད་པ། 《ཉིའུ་ཡུའེ་
སྔོན་བྱོན་ཚགས་པར》རེ། དུ་བ་བཅས་དགོས་པར་མ་ཟད། གློག་འཕྲིན་ཞིག་ཀྱང་བསྐུར་
དགོས་ཟེར ” ཞེས་ཞུས་འོངས།
ལེ་ཏེ་ལེ་ཡིས་སྨན་འཇོག་སའི་ཆ་སྒམ་ལས་ཤོང་ཚད་ལ་ཁྭ་ཐེ་གཅིག་ཡོད་པའི་ཝེ་ཧྲི་
ཁེ་ཆང་དེམ་ཞིག་བླངས་འཕྲལ “འདི་ཁོ་ལ་སྟེར་རོགས” ཟེར།
སུའོ་ལེ་ཐུའོ་ཕྱུགས་རའི་ནང་གི་འཇིགས་སུ་རུང་བའི་དབང་བསྒྱུར་ནི་འདི་ལྟར་མགོ་
བརྩམས་པ་རེད། ཆེས་ཐོག་མའི་གཟའ་འཁོར་འགའ་རེའི་ནང་། ཕྱོགས་ཀུན་ཏུ་ཡོད་པའི་
རྫི་པོ་རྣམས་ནི་རྟར་བཞོན་ཏེ། དབྱིན་ལེ་འདྲ་མིན་བདོག་པའི་ལམ་བུ་འཕྲེད་གཅོད་ཀྱིས་ལེ་
ཏེ་ལེ་ཡིས་གསར་དུ་ཁྲིད་ཡོང་བའི་མགྲོན་པོ་དེར་ལྟ་རུ་ཡོང་། མའེ་ཀུའེ་ཨེར་གྱིས་དེ་ཚོའི་
མདུན་དུ་ཁ་ཤུ་འདེབས་པ་དང་ལབ་རྒྱག་པ། ཆེ་ཚུགས་བཏོད་པ་སོགས་ཀྱི་སྦྱོར་བ་ལུ་གུ་
རྒྱུད་དུ་སྤེལ་འགྲོ། དེར་བརྟེན་ཁོ་ཚོའི་མིག་ལམ་དུ་མགྲོན་པོ་དེ་ཁྱད་མཚར་གྱི་མི་ཞིག་ཏུ་
གྱུར་སོང་། ཁོས་ཁུ་ཚུར་འགྲན་རེས་ཀྱི་ཉོག་འཛིང་ཆེ་བའི་གསང་བ་དང་ལྡིང་སྣུར་གཞའ་
གཡོལ་གྱི་བྱེད་ཐབས་དེ་ཚོར་འགྲེལ་བཤད་བྱས་པའི་མཚུངས་སུ། ཁོ་ཚོར་ལུས་རྩལ་ལ་
བརྟེན་ནས་ཟ་མ་ཟ་མཁན་དག་གི་ཁ་མལ་མེད་པའི་འཚོ་སྟངས་ཀྱང་རྒྱུས་ལོན་བྱེད་དུ་
བཅུག ཁོའི་གསང་སྐད་དང་གྲོང་སྐད་ཀྱིས་ཉན་མཁན་ཚོར་ག་ཞ་སློང་བའམ་མཚར་སྣང་
འཛིན་དུ་བཅུག ཁོའི་ལག་པའི་སྟངས་རྣམ་དང་ཐུན་མིན་གྱི་ཚུགས་ཀ དམར་རྗེན་གྱི་
སྐད་ཆ་བཙོག་པོ་དང་འདོད་ཚུལ་ཡ་མ་བརླ་ཡིས། རྫི་པོ་ཚོའི་སེམས་པ་ནི་འཁྲུལ་བར་བྱས་
ཙ་ན། ཁོ་ནི་དངོས་གནས་འཇིག་རྟེན་གསར་བ་ཞིག་ནས་ཡོང་བའི་མི་དང་འདྲ་བར་གྱུར།
ཡ་མཚན་པ་ནི་ཁོ་ལ་ཁོར་ཡུག་གསར་བ་འདིས་ཤན་ཐེབས་ཅི་ཡང་མི་འདུག ཁོ་
ནི་མགོ་རྔ་གང་ཡིན་ཡང་འགྱུར་བ་ཡེ་ནས་གཏོང་མི་ཐུབ་པའི་རང་འདོད་ཅན་གྱི་མི་ཞིག་
རེད། ཁོའི་སེམས་ནང་རང་ཉིད་གནས་སྐབས་སུ་ཕྱིར་ལྡོག་གི་བར་སྟོང་ཞིག་ཏུ་འཚོ་སྟེ། བར་
སྟོང་དེའི་ནང་ཡོད་པ་ནི་ཁོའི་སྔར་བྱུང་གཏམ་རྒྱུད་ལ་ཉན་མཁན་རྐྱང་རྐྱང་ངོ་། །རྩྭ་ཐང་
སྟེང་གི་ཉིན་དཀར་དང་མཐའ་མེད་པའི་རང་དབང་ཡིན་ན་འདྲ། མཚན་མོའི་སྐབས་ཀྱི་
སྐར་འོད་ལམ་ལམ་དང་གཟབ་ནན་བརྗིད་རྔམ་གང་གིས་ཀྱང་ཁོར་རེག་སྒུལ་བྱེད་མི་ནུས་
ལ། སྐྱ་རེངས་ཀྱི་ཚོན་མདོག་གིས་ཀྱང་ཁོའི་རྣམ་ཤེས་གཏོད་པའི་ཆ་དེ་གློ་དམར་མདོག་
ཅན་གྱི་ལུས་རྩལ་ཚགས་པར་ལས་གཞན་དུ་ཁ་ལོ་བསྒྱུར་མི་ཐུབ། དེ་བས “རྩོལ་བ་མ་
བསྐྱེད་པར་འབྲས་བུ་འཐོབ་འདོད” ནི་ཁོའི་མི་ཚེ་གང་བོའི་དམིགས་འབེན་ཡིན་ཞིང་།
སྲང་ལམ་སོ་བདུན་པའི་ནང་གི་ཚིག་ཇ་ཁང་ནི་ཁོའི་འབད་བརྩོན་གྱི་ཁ་ཕྱོགས་ཡིན་ནོ། །
ཁོ་ཡོང་སྟེ་ཟླ་བ་གཉིས་འགོར་ལ་ཉེ་མཚམས་ནས་ལེ་བདའ་བྱེད་མགོ་བརྩམས་སོང་།
ཁོའི་ཚོར་བར་ལུས་པོ་ནི་སྔར་ལས་རབ་ཀྱིས་ཇེ་སྡུག་ཏུ་བུད་སོང་ཟེར་བ་རང་ངོ་། །དུས་
དེ་ནས་བཟུང་། ཁོ་ནི་ཕྱུགས་རའི་ནང་གི་ཁུར་བོ་དང་རྔམས་གདོན། རྨི་འདྲེ “བཅས་སུ་
གྱུར། ཁོ་ད་རུང་ངན་དགུ་འཛོམས་པའི་འདྲེ་མོའམ་ལྕེ་རིང་བའི་ནག་མོ་དག་དང་མཚུངས་
ཏེ། ཁེར་མོ་ཁང་བའི་ནང་རང་འཇུག་བྱས་རྗེས། ཉིན་གང་བོར་ཡུས་བཤད་དང་ལེ་བདའ།
སྡིགས་དམོད། སྤྱོ་བ་སོགས་བྱེད། ཁོས་ལེ་བདའ་བྱེད་དུས་སུ། ཁོ་ནི་གཞན་གྱིས་རྒྱུ་མཚན་
མེད་པར་འདི་གའི་དམྱལ་བ་རུ་མགོ་གཡོགས་ནས་ཁྲིད་ཡོང་བས། ཁོ་ལ་བདག་བྱེད་མཁན་
མེད་ཅིང་སྐྱིད་སྣང་དབེན་པའི་རྐྱེན་གྱིས་ཤི་བསམ་པ་བཅས་ཡིན། སྤྱིར་བཏང་དུ་ཁོས་རང་
གི་ནད་གཞི་ཇེ་ལྕི་ནས་ཇེ་ཐུ་ཡིན་ཞེས་སྐྲག་འཕུད་པར་བྱེད་ནའང་། གཞན་གྱི་མིག་ནང་
དུ་ཁོ་ཅུང་ཙམ་ཡང་འགྱུར་མེད་དེ། ཁོའི་རྒུན་འབྲུམ་སྐམ་པོ་འདྲ་བའི་མིག་ཟུང་ནི་སྔར་
ལྟར་གསལ་ལ་སྔར་ལྟར་འཇིགས་སུ་རུང་། ཁོའི་སྐད་སྒྲ་ནི་སྔར་ལྟར་རྣ་བར་གཟན། ཁོའི་
ཤ་པགས་ནི་རྔ་ལྟར་འཐེན་ནས་ཡོད་ཅིང་། རྒས་གཉེར་ཅན་གྱི་བཞིན་རས་ནི་ཇེ་སྐམ་ལ་
སོང་མི་འདུག ད་རུང་ཁོའི་འབུར་དུ་དོད་པའི་མཁུར་རུས་ངོས་སུ་ཕྱི་དྲོའི་དུས་ནང་དམར་
མདངས་སྣུམ་པོ་རེ་འཁྱུག་པར་འགྱུར་བས། ལུས་དྲོད་དཔྱད་ཆས་གཅིག་གིས་ནད་བབས་
ཕྱིར་མངོན་དུ་འཇུག་ལོས་ཐུབ་སྙམ། བྲང་གཞུང་ལ་ཚོད་བརྟག་བྱས་པ་ཡིས། མའེ་ཀུའེ་ཨེར་
ལ་མཚོན་ན་གློ་བ་ཕྱེད་ཀ་ཡིས་མ་གཏོགས་དབུགས་འབྱིན་རྔུབ་བྱེད་ཀྱིན་མེད་པ་བདེན་
དཔང་ཞུས་འགྲོ་ནའང་། ཁོའི་ཕྱིའི་རྣམ་པ་ནི་སྔོན་ཆད་དང་ཨ་ན་མ་ན་ཡིན་ནོ། །
ཁོ་ལ་དུས་རྒྱུན་སྲི་ཞུ་སྒྲུབ་མཁན་ནི་དབྱི་ལ་ལི་ཨའོ་རེད། མཛུབ་མོ་ནང་བཀུག་གིས་
བརྩི་རུང་བའི་སྤྱིའི་དོ་དམ་པ་ཡི་གོ་གནས་ཀྱི་ཁས་ལེན་དམ་བཅའ་དེས། སྟག་ཤར་གཞོན་
ནུ་དེར་སྐུལ་མ་ཆེན་པོ་བཏང་འདུག་པ་འདྲ། རྒྱུ་མཚན་ནི་མའེ་ཀུའེ་ཨེར་ལ་སྲི་ཞུ་སྒྲུབ་
པའི་ལས་ཀ་ནི་མ་ཤི་དམྱལ་ཁམས་ཀྱི་སྡུག་བསྔལ་མྱོང་བ་དང་འདྲ། ཕ་རོལ་པོས་སྒེའུ་ཁུང་
རྒྱག་པ་དང་སྒེའུ་ཡོལ་མར་ཕབ་པ། སྲོག་སྐྱོབ་འགྱུར་གྱི་མཁའ་དབུགས་གསར་བ་ནང་ལ་
ཡོང་མི་ཆོག་པ་བཅས་བཀའ་ཅི་ཡོད་འབེབ་རྐྱང་བྱེད། ཁང་བའི་ནང་ཉིན་གང་བོར་མདོག་
སྔོ་ཞིང་བཙོག་པའི་དུ་བས་བཟུང་ཡོད་དེ། མི་སུ་ཞིག་དབུགས་ལེན་ཁག་པའི་ཁང་བ་
འདིའི་ནང་འཛུལ་ན། དེ་གར་ཙོག་ནས་འདྲེ་རྒན་ཆུང་བ་དེའི་ཚར་རྒྱུ་རྫོགས་སུ་མེད་པར།
རང་གི་ཡག་རྒྱུ་མེད་པའི་མི་ཚེའི་བརྒྱུད་རིམ་གྱི་གཏམ་རྒྱུད་འཆད་པ་དེར་ཉན་དགོས།
མི་ཚོ་མགོ་འཐོམ་པར་བྱེད་པ་ནི་མའེ་ཀུའེ་ཨེར་དང་སྐུ་དྲིན་ཅན་བར་གྱི་འབྲེལ་བ་
ཡིན། ནད་པ་འདིས་ཕྱུགས་རའི་བདག་པོར་བཅངས་པའི་རྣམ་འགྱུར་ནི། ཞེ་གྱོང་ཞིང་
སྙིང་རྗེ་བའི་བྱིས་པ་ཞིག་གིས་རང་ལ་གཅེས་ཤིང་བྱམས་པའི་ཕ་མར་ཁ་གཏད་འཇལ་བ་
དང་ཡང་དག་མཚུངས། ལེ་ཏེ་ལེ་ཕྱུགས་རར་འབྲལ་སྐབས་སུ། མའེ་ཀུའེ་ཨེར་གྱིས་ངན་
སེམས་བཅངས་ནས་ཁ་ཡ་མི་བྱེད་པའི་ཚུལ་གྱིས་ཁོ་ལ་ཁོང་ཁྲོ་ཕུད་འགྲོ། ཡང་ཁོ་ཕྱིར་
ཕྱུགས་རར་ཡོང་བ་ལ། ནད་པ་སྐེམ་རིད་དེས་ཛ་དྲག་ཆེ་ཞིང་ཚིག་རྣོན་གང་རུང་སྤྱད་དེ་
ཕྱུགས་རའི་བདག་པོར་སྤྱོ་ཅི་ཐུབ་བྱེད། ལེ་ཏེ་ལེ་ལ་ཆ་བཞག་ན་མགྲོན་པོར་བཅངས་པའི་
རྣམ་འགྱུར་ནི་ཆེས་རྒྱུས་མི་ལོན་པ་ཅན་ཏེ། ཁོས་ནི་དངོས་གནས་རང་ཉིད་ནི་ལའེ་ཀུའེ་
ཨེར་གྱི་དྲག་དམོད་བྱེད་པའི་མི་སྣ་སྟེ། ཆེད་སྡོམ་བྱེད་ལ་རངས་པའི་རྒྱལ་པོ་རྩུབ་སྤྱོད་ཅན་
དང་སྡུག་ལས་ལ་རྔམས་པའི་གཉའ་གནོན་མཁན་དང་འདྲ་བར་ཁས་བླངས་འགྲོ་ལ། ཡང་
གཏེ་ངན་དེའི་གནས་ཚུལ་དག་རང་གིས་ངེས་པར་འགན་འཁུར་དགོས་འདྲའི་བསམ་
ཚུལ་མངོན་པར་བྱེད་ཙ་ན། ཕ་རོལ་པོས་ཇི་ལྟར་སྡིགས་ཤིང་དམོད་ནའང་། ཁོས་ནམ་ཡང་
སེམས་རྣལ་ལ་ཕབ་ཅི་ཐུབ་ཀྱིས་དགོངས་དག་ཞུ་བར་འགྱུར།
ཉིན་ཞིག ལེ་ཏེ་ལེ་ཡིས་ཁོ་ལ “ཁྱོད་ཀྱིས་ཡང་མིན་ན་མཁའ་དབུགས་གསར་བ་རེ་
རྔུབ་ན་བཟང་། སྤུན་ཟླ་ཆེ་བ། གལ་སྲིད་ཁྱོད་ཕྱི་རོལ་ཏུ་རྒྱུག་བསམས་ན། ཉི་མ་རེ་རེར་
བདག་གི་ཤིང་རྟ་འཁོར་ལོ་བཀོལ་ཆོག ངས་ད་རུང་ཁ་ལོ་བསྒྱུར་མཁན་ཞིག་ཀྱང་བཤད་
འགྲོ། སྒར་ས་རེའི་ནང་དུ་གཟའ་འཁོར་གཅིག་གཉིས་རེར་བསྡད་དེ་ཚོད་ལྟ་བྱོས། ངས་
ཁྱོད་ལ་བཀོད་སྒྲིག་ཡག་པོ་བྱས་ནས། ཁྱོད་ཅི་བདེ་ཡོང་བར་འབད་ངེས་པ་ཡིན། ས་ཞིང་
དང་ཕྱི་རོལ་གྱི་མཁའ་དབུགས་ཏེ། དངོས་པོ་རིགས་དེ་གཉིས་ཀྱིས་ཁྱོད་ཀྱི་ནད་གཞི་དྲག་
ཏུ་འཇུག་ཐུབ། ངས་ཧྥེ་མཁར་གྱི་མི་ཞིག་ངོ་ཤེས། དེའི་ནད་ནི་ཁྱོད་ལས་ལྡབ་ཀྱིས་ཐུ། ཀྭ་ཏ་
ལུའུ་ཕེ་རུ་མགོ་འཁོར་བས། ལུག་རྫིའི་སྒར་སའི་ནང་གི་མི་ཚོར་འགྲོགས་ནས་རྩྭ་གསེང་
དུ་གཟའ་འཁོར་གཉིས་ལ་ཉལ་སོང་། འེ། སྐུ་ཞབས། དེ་ཡིས་ཁོའི་ནད་གཞི་ཇེ་དགར་
བཏང་བར་མ་ཟད། དུས་ཕྱིས་སུ་ཕྱོགས་ཡོངས་ནས་སངས་དྲག་ཏུ་གྱུར། ས་ཞིང་ལ་ཉེ་བར་
བཅར་ཚེ། དེ་གར་རང་བྱུང་ཁམས་ཀྱི་གསོ་སྨན་ཡོད་པས། ད་ནས་མགོ་བཟུང་སྟེ་རྟ་ལ
བཅིབ་ན་འགྲིག ང་ལ་ཤིན་ཏུ་གཡུང་བའི་རྟ་ཆུང་ཆུང་ཞིག་ཡོད”ཅེས་སྨྲས་བྱུང་།
“ངས་ནི་གང་ཞིག་ནས་ཁྱོད་ལ་མི་འགྲིག་པ་བཟོས་སོང་།” མའེ་ཀུའེ་ཨེར་གྱིས་
སྐད་མགོ་ཇེ་མཐོར་བཏང་སྟེ“ངས་ནམ་ཞིག་ཁྱོད་ལ་ཕག་སོ་བཏབ་པ་ཡིན། ངས་ཁྱོད་
ལ་ང་འདི་གར་ཁྲིད་ཅིག་ཅེས་ཞུ་བ་བྱས་མ་མྱོང་། ཁྱོད་སྤྲོ་བ་སྐྱེ་སྲིད་ན། ང་ཁྱོད་ཀྱི་སྒར་
ས་རུ་བདའ་ཆོག དེ་མིན་གྲི་ཡིས་གཙགས་ནས་བསད་ཀྱང་རུང་། དེ་ལྟ་ན་རྙོག་དྲ་ཇེ་
ཉུང་དུ་གཏོང་ནུས། ང་རྟ་ལ་ཞོན་ཞིག་ཟེར། ང་ལ་ཆ་བཞག་ན་རྐང་བ་ཡར་འགྱོག་པའི་
ནུས་ཤུགས་ཀྱང་མི་འདུག གལ་ཏེ་ལོ་ལྔ་ཅན་གྱི་བྱིས་པ་ཞིག་ཡོང་ནས་ང་ལ་གཅར་རྡུང་
བྱས་ཀྱང་། ངས་ནི་འགོག་རྒོལ་མི་ཐུབ་ཁོ་ཐག་རེད། ཡོད་ཚད་ཁྱོད་ཀྱི་ཕྱུགས་ར་འདིས་
བརླགས་སོང་། འདི་རུ་བཟའ་རྒྱུ་མེད་ལ་བལྟ་རྒྱུ་ཡང་མི་འདུག་པར་མ་ཟད། ཁ་བརྡ་བྱ་
སའི་མི་ཡང་མེད། ཡོད་པ་ནི་ཁུ་ཚུར་སྦྱང་སའི་བྱེ་ཁུག་དང་ཤ་སྨི་འབྲུག་དབྱིབས་མའི་ཤ་
ཡི་མདངས་གཉིས་ཀྱི་དབྱེ་བའང་མི་ཁོར་བའི་གྲོང་གསེབ་པ་རྐྱང་ངོ”ཞེས་དམོད་འོངས།
“འཆུགས་མེད། ས་ཆ་འདི་ནི་ངོ་མ་མྱ་ངམ་ཐང་རེད།” ལེ་ཏེ་ལེ་ཡིས་དོགས་མི་
བདེ་བའི་ངང“ང་ཚོའི་ཡུལ་འདི་འབྱོར་ཕྱུག་ལྡན་ཡང་སྟབས་བདེ་བབ་ཆགས་ཡིན།
ཁྱོད་ལ་ཅི་ཞིག་དགོས་ཚེ། སྤུན་ཟླ་ཚོ་རྟར་བཞོན་ཏེ་ཕྱི་རུ་འཚོལ་བར་སོང་སྟེ་ཁྱེར་ཡོང་
ཆོག"ཅེས་དགོངས་དག་ཞུས།
ཁྲ་ཏེ•མའོ་ཆི་སེན་གྱིས་ཆེས་ཐོག་མར་མའེ་ཀུའེ་ཨེར་གྱིས་ན་རྫུ་བྱས་འདུག་ཟེར།
ཁྲ་ཏེ་ནི་རྟགས་ཀོར་ཀོར་དང་འཕྲེད་ཐིག་ཅན་གྱི་བ་ལང་རུ་ཁག[ནང་གི་རྫི་པོ་ཡིན། ཁོ་
དབྱིན་ལེ་སུམ་ཅུ་ཡི་སར་ཕྱིན་ཅིང་། ལམ་བར་དུ་ཡང་སྐོར་ལམ་དབྱིན་ལེ་བཞིར་སོང་བས།
གཞི་ནས་མའེ་ཀུའེ་ཨའེ་ལ་རྒུན་འབྲུམ་སློ་མ་གང་ཁྱེར་ནས་བུད་ཡོང་། དུ་བ་འཁྲིགས་
པའི་ཁང་བ་དེའི་ནང་ཡུད་ཙམ་ལ་བསྡད་རྗེས་སུ། ཁོ་ཕྱི་རུ་བརྒྱུགས་ནས་བུད་དེ། ཐད་ཀ་
ཐད་སོར་ཁོའི་དོགས་གནད་དག་ལེ་ཏེ་ལེ་ལ་བརྗོད་སོང་།
“ཁོའི་དཔུང་བ་ནི།” ཁྲ་ཏེ་ཡིས“རྡོ་རྗེ་ཕ་ལམ་དང་བསྡུར་ནའང་སྲ་ཞིང་བརླིང་།
ཁོས་ང་ལ་མི་གཞན་གྱི་མུར་གོང་དུ་ཇི་ལྟར་བརྒྱག་དགོས་ཚུལ་བསླབས་བྱུང་། ཁོའི་
ཁུ་ཚུར་གཅིག་ཕོག་པ་ནི་རྟ་རྒོད་ཀྱི་འཕྲ་ཞགས་གཉིས་ལས་ཀྱང་ལྕི། ཁོས་ཁྱོད་ཀྱི་མགོ་
གཡོག་བཞིན་ཡོད། རྒན་ཁོ་ལགས། ཁོའི་ནད་གཞི་ནི་ང་ལས་ཀྱང་ཡང་བར་འདུག
སྤྱིར་བཏང་དུ་བཤད་འདོད་མེད་མོད། འོན་ཀྱང་གསར་བུ་དེས་འདི་གར་ཟ་རྐྱང་སྡོད་རྐྱང་
བྱེད་པས། ངས་མ་བཤད་ན་ག་ལ་འགྲིག”ཅེས་སྨྲ་བར་བྱེད།
ཕྱུགས་རའི་བདག་པོ་ནི་མི་དངོས་གནས་དྲང་གནས་ཤིག་ཡིན་པས། ཁྲ་ཏེ་ཡིས་དོན་
དེར་བཟུང་བའི་ལྟ་ཚུལ་དང་ལེན་མ་བྱས་ལའང་། དུས་ཕྱིས་སུ་ཁོས་མའེ་ཀུའེ་ཨེར་གྱི་
ལུས་ཕུང་ལ་བརྟག་ཞིབ་བྱེད་སྐབས་ཀྱང་དོགས་པ་ཟོས་མ་བྱུང་།
ཉིན་ཞིག་གི་གུང་ཇའི་དུས་སུ། མི་གཉིས་ཕྱུགས་ར་རུ་སླེབས་འོངས་པ་དང་། རྟ་ལས་
བབས་རྗེས་ཆིབས་པ་དེ་གར་བཏགས་འཕྲལ། ནང་དུ་ཡོང་ནས་ཟ་མ་ཟོས། ས་འདི་གའི་ཡུལ་
སྲོལ་ནི་མགྲོན་པོར་བཟང་བ་དེ་ཡིན། དེའི་ནང་གི་གཅིག་ནི་ཧྲེན་ཨན་ཏུང་ཉི་ཨའོ་རུ་མིང་
གྲགས་ཆེ་ཞིང་སྨན་ཡོན་ཆེས་མཐོ་བའི་སྨན་པ་དཀའ་བཅུ་པ་ཞིག་སྟེ། འབྱོར་ཕྱུག་ལྡན་པའི་
ཕྱུགས་རའི་བདག་པོ་ཞིག་གི་སྟོང་རྟར་ཤོར་པའི་མེ་མདའ་ཡིས་རྨས་པས། ཁོ་གདན་དྲངས་
ནས་གསོ་བཅོས་བྱེད་དུ་སོང་བ་རང་ངོ་། །ད་ལྟ་ཁོ་ནི་འགྲོ་རོགས་དེས་མེ་འཁོར་ས་ཚིགས་སུ་
སྐྱེལ་བཞིན་ཏེ། མེ་འཁོར་ལ་བསྡད་ནས་ཕྱིར་གྲོང་ཁྱེར་དུ་ལྡོག་རྩིས་རེད། ཟ་མ་ཟོས་རྗེས། ལེ་
ཏེ་ལེ་ཡིས་ཁོ་གཞོགས་སུ་བོས་ཏེ། ལག་ནང་སྒོར་ཉི་ཤུ་བརྫངས་རྗེས“སྨན་པ་ལགས། ཁང་
བ་ཀན་ནང་སྟག་ཤར་གཞོན་ནུ་ཞིག་བསྡད་ཡོད་པར། གློ་ནད་ཚབས་ཆེན་ཞིག་བྱུང་འདུག་
པས། ངའི་རེ་བ་ནི་ཁྱོད་ཀྱིས་བརྟག་ཞིབ་ཅིག་བྱེད་རྒྱུ་དེ་ཡིན། ཁོ་ན་ནས་ཚད་ཅི་འདྲ་ཞིག་ལ་
སླེབས་ཡོད། དྲག་ཏུ་འཇུག་པའི་ཐབས་ཤེས་ལྡན་ནམ”ཞེས་ཞུས།
“ངས་ད་ཅི་ཟོས་པའི་ཟས་རིན་ལ་སྒོར་ག་ཚོད་དགོས། སྐུ་ཞབས་ལེ་ཏེ་ལེ་ལགས།”
སྨན་པ་དཀའ་བཅུ་པས་མིག་ཤེལ་གྱི་གོང་ནས་ལྟ་ཞོར་ཡ་ཡོ་མེད་པར་དྲིས་འོངས། ལེ་ཏེ་ལེ་
ཡིས་སྒོར་མོ་དག་ཕྱིར་ཁུག་མའི་ནང་བརྫངས་པ་ལ། སྨན་པ་ནི་དེའི་མུར་མའེ་ཀུའེ་ཨེར་
གྱི་ཁང་བའི་ནང་དུ་འཛུལ། དེར་ཕྱུགས་རའི་བདག་པོ་ཡང་བར་ཁྱམས་སུ་རྟ་སྒ་སྐོར་ཞིག་
བཞག་འདུག་པའི་སྟེང་དུ་ཙོག་ཅིང་། སེམས་སུ་གལ་ཏེ་བརྟག་ཞིབ་ཀྱི་འབྲས་བུ་མི་ལེགས་
པར་མངོན་ཚེ། ཁོས་ནི་དངོས་གནས་རང་ལ་ལེ་བདའ་བྱ་དགོས་སོ་སྙམ།
སྐར་མ་བཅུ་ཙམ་ཡང་མ་འགོར་བར། སྨན་པ་དཀའ་བཅུ་པ་ནི་གོམ་སྟབས་ཆེན་པོ་
སྤོ་ཞོར་སྒོར་ཐོན་ཡོང་། “ཁྱོད་ཀྱི་ནད་པ་དེ།” ཁོས་མྱུར་དུ་ཚིག་རྗེས་མཐུད་ནས“གསར་
དུ་བླུགས་མ་ཐག་པའི་དངུལ་སྒོར་ནང་བཞིན་བདེ་ཐང་རེད། ཁོའི་གློ་བ་ནི་ངའི་གློ་བ་
ལས་ཀྱང་བཟང་ལ། དབུགས་ཀྱི་འབྱིན་རྔུབ་དང་ལུས་ཀྱི་དྲོད་ཚད། འཕར་རྩའི་ལྡིང་ཚད་
བཅས་ཚང་མ་རྒྱུན་ལྡན་དུ་འདུགག བྲང་གཞུང་གི་རིང་ཚད་ལ་དབྱིན་ཚུན་བཞི་བདོག་
པས། ལུས་ཀྱི་མགོ་རྔ་ཀུན་ཏུ་མི་བཟང་བའི་ཆ་ཞིག་བཙལ་རྒྱུ་མེད། ངོ་མ་ཡིན། ངས་ཁོའི་
འདུས་འདྲིལ་དབྱུག་སྲིན་ལ་བརྟག་ཞིབ་བྱེད་མ་ནུས། ཡིན་ཡང་ནད་དེ་འདྲ་མེད་ཁོ་ཐག་
རེད། གོང་གི་བརྟག་ཞིབ་དེ་ཚོར་ངས་འགན་འཁུར་ནུས། དེ་ཡང་བར་མ་ཆད་པར་དུ་བ་
འཐེན་པ་དང་། སྒེའུ་ཁུང་འཕྲོད་མོར་གཏན་པ། ཁང་བའི་ནང་གི་མཁའ་དབུགས་འབག་
བཙོག་བཟོས་པ་གང་ཡིན་ཡང་། ཁོ་ལ་གནོད་པ་ཆེན་པོ་སྐྱེལ་ཐུབ་ཀྱིན་མི་འདུག གློ་ལུ་
རེ་རྒྱག་གིན་འདུག་ཟེར་རམ། ཁྱོད་ཀྱིས་ཁོ་ལ་དེ་ལྟར་མ་བྱས་ན་ཆོག་ཅེས་སྨྲ་རོགས། ཁྱོད་
ཀྱིས་ད་ཅི་ཁོ་དྲག་སྐྱེད་འབྱུང་བའི་ཐབས་དྲིས་པ་ཨེ་ཡིན། ཨུན། ངའི་འདོད་ཚུལ་ནི་ཁྱོད
ཀྱིས་ཁོ་ལ་སྲ་ཤིང་གཞོག་ཏུ་འཇུག་པའམ། ཡང་ན་རྟ་རྒོད་འདུལ་དུ་ཁྲིད་ཆོག་ཆོག་ཡིན།
ད་ནི་ང་ཚོ་ལམ་ལ་ཆས་རན། ཕྱིས་སུ་མཇལ། སྐུ་ཞབས"ཞེས་བརྗོད་མ་ཐག ཁོ་གཉིས་ནི་
འཚུབ་མ་ཆུང་ཆུང་རེ་དང་འདྲ་བར་འཕུར་ནས་བུད་སོང་ངོ་། །
ལེ་ཏེ་ལེ་ཡིས་ལག་པ་གང་འདོད་ལྟར་བསྲིངས་ནས། འགྲམ་སྐྱོར་གམ་གྱི་ཚེར་སྡོང་
གི་ལོ་མ་ཞིག་བཏོགས་རྗེས། འདང་ཟབ་མོ་རྒྱག་ཞོར་བལྡད་མགོ་བརྩམས།
བ་ལང་གི་ཚོགས་ལ་རྟགས་དཔར་བའི་དུས་ཚིགས་བསླེབ་པར་ཉེ། ཕྱི་ཉིན་སྔ་མོ། བ་
ལང་རུ་ཁག་གི་མགོ་པ་ལུའོ་སི•ཧ་ཅེ་སི་ཡིས་ཕྱུགས་རའི་ནང་མི་ཉེར་ལྔ་ཙམ་བསྡུས་ཏེ།
ཧྲེན་ཁ་ལུའོ་སི་ཕྱུགས་རའི་ནང་གི་བ་གླང་ཚོར་རྟགས་འགོད་དུ་འགྲོ་བར་སྟ་གོན་བྱེད་
ཀྱིན་གདའ། ཆུ་ཚོད་དྲུག་པའི་ཐོག རྟ་ཕོ་ཀུན་ལ་སྒ་ཆས་སྤྲས་ཟིན་ཅིང་། འབྲུ་རིགས་
བརྩིགས་སྣང་བའི་ཤིང་རྟ་འཁོར་ལོ་ཆེ་བ་རྣམས་ཀྱང་བཀོད་སྒྲིག་བྱས་ནས་ཚགས་སུ་ཆུད་
འདུག་པར། རྫི་པོ་རྣམས་ཀྱང་སྔ་ཕྱི་བྱས་ནས་རྟའི་གོང་དུ་བུད། སྐབས་དེ་ཤེད་དུ། ལེ་ཏེ་ལེ་
ཡིས་ཁོ་ཚོར་ཡུད་ཙམ་ལ་སྒུགས་ཤིག་ཟེར། བར་དེར་གཡོག་པོ་ཆུང་བ་ཞིག་གིས་ཀྱང་སྒ་
ཆས་ཁ་ཚང་བསྟད་ཟིན་པའི་རྟ་ཕོ་ཆུང་ཆུང་ཞིག་ཁྲིད་དེ་སྒོ་ཁར་བུད་ཡོང་། ལེ་ཏེ་ལེ་ནི་
མའེ་ཀུའེ་ཨེར་གྱི་ཁང་བར་དམིགས་ནས་ཕྱིན་ཏེ་སྒོ་མོ་ཤེད་ཀྱིས་ཕྱེ། ཕ་རོལ་པོ་མལ་ཁྲིའི་
སྟེང་ཉལ་ནས་དུ་བ་འཐེན་གྱིན་འདུག་ལ། གྱོན་ཆས་ཀྱང་ཁ་ཚང་གོན་མེད།
“ཡར་ལོངས་ཤིག” ཕྱུགས་རའི་བདག་པོ་ཡིས་དེ་སྐད་སྨྲས་པར། སྐད་སྒྲ་ནི་ར་དུང་
བུས་པ་ལས་ཀྱང་ཆེ།
“དོན་དག་ཅི་ཞིག་ཡོད།” མའེ་ཀུའེ་ཨེར་ནི་ཡ་མཚན་ཞོར་དེ་ལྟར་དྲིས་འོངས།
“ཡར་ལོངས་ལ་གྱོན་ཆས་ཁོན་ཞིག ངས་སྦྲུལ་རྔ་གྲག་ཅིག་ལ་གུ་ཡངས་གཏོང་
ཐུབ་ཀྱང་། མགོ་གཡོག་མཁན་དག་ལ་ཤིན་ཏུ་སུན་པ་ཡིན། ངས་ད་རུང་ཁྱོད་ལ་བསྐྱར་
ལབ་ཅིག་བྱེད་དགོས་སམ།” ཁོས་མའེ་ཀུའེ་ཨེར་གྱི་སྐེ་ཚིགས་ནས་བཟུང་སྟེ་ཐང་ལ་
དྲུད་བྱུང་།
“ཝེ། གྲོགས་པོ།” མའེ་ཀུའེ་ཨེར་གྱིས་འུར་རྒྱག་ཞོར“ཁྱོད་སྨྱོས་ཟིན་པ་མ་ཡིན་
ནམ། ང་ལ་ནད་ཡོད། ཁྱོད་ཀྱིས་རྟོགས་སམ། ང་འགུལ་རྒྱུ་མང་ན་སྲོག་ཡེར་འགྲོ། ངས་
ཕྱོགས་གང་ནས་ཁྱོད་ལ་གེགས་བྱས་སམ” ཞེས་བརྗོད་བཞིན། རང་གི་ལེ་བདའ་བྱེད་
སྟངས་དེ་ལག་ལེན་དུ་བསྟར་འོང་།“ངས་ད་ལྟའི་བར་ཁྱོད་ལ་རེ་བ་ཞུས་མ་མྱོང་།
“གྱོན་ཆས་ལེགས་པོར་ཁོན་ཞིག” ལེ་ཏེ་ལེ་ཡི་སྐད་མགོ་སྔར་ལས་ཇེ་ཆེར་བུད་སོང་།
མའེ་ཀུའེ་ཨེར་གྱིས་སྡིགས་དམོད་དང་ཁྱར་ཁྱོར། འདར་སིག་བཅས་རྒྱག་པའི་མཚུངས་
སུ། འཇིགས་སྔངས་ཀྱི་མིག་འབྲས་གསལ་མོས་ཁོང་ཁྲོ་ལངས་ཟིན་པའི་ཕྱུགས་རའི་བདག་
པོ་ཡི་མི་དག་འཁུམ་པར་བྱེད་འགྱུར་གྱི་ཚུགས་ཀ་དེར་བལྟས་རྗེས། འདོད་ལ་མི་འདོད་ངང་
གྱོན་ཆས་ཡོངས་སུ་གོན་ཟིན། ལེ་ཏེ་ལེ་ཡིས་ཁོའི་སྟོད་ལའི་གོང་བ་ནས་བཟུང་འཕྲལ། ཁང་
བ་ལས་བུད་ཅིང་ལྷས་ར་བརྒྱུད་དེ། ཁོ་ཐད་ཀར་སྒོ་ཁར་བཏགས་ཡོད་པའི་རྟ་ཆུང་ངུ་དེའི་
གམ་དུ་དེད་བྱུང་། རྫི་པོ་ཚོ་ནི་ཁ་གདངས་ཞོར་རྟའི་གོང་དུ་སྐྱིད་ལུག་ནས་འདུག
“མི་འདི་ཁྲིད་ནས་སོང་ཞིག” ལེ་ཏེ་ལེ་ཡིས་ལུའོ་སི•ཧ་ཅེ་སི་ལ་གཏད་ནས “ཁོ་ལ་
ལས་ཀ་ལས་སུ་ཆུགས། མང་པོ་ལས་ན་འགྲིག གཉིད་འདང་བར་བྱོས། ཟ་མ་གང་བཟང་
བྱིན། ཁྱོད་ཚོས་ཤེས་གསལ་ལྟར། ངས་ཁོ་ལ་བྱམས་སྐྱོང་མ་བྱས་པའི་བསམ་པ་མེད། དེར་
མ་ཟད་ཡོད་ཚད་བསམ་པ་རྣམ་དག་གིས་སྒྲུབ་པ་ཡིན། ཁ་སང་ཧྲེན་ཨན་ཏུང་ཉི་ཨའོ་ཡི་
ཆེས་བཟང་བའི་སྨན་པས་ཁོའི་ལུས་པོར་བརྟག་དཔྱད་བྱས་སོང་། སྨན་པས་ཁོའི་གློ་བ་ནི་
བོང་བུ་ལས་ཀྱང་བདེ་ཞིང་ཐང་ལ། ལུས་པོའི་སྤུས་ཚད་ནི་གླང་ཐུག་ལས་ཀྱང་བརྗིད་ཀྱིས་
ཁྱོགས་པར་བརྗོད། ཁྱོད་ཀྱིས་ཁོ་ལ་ཇི་ལྟར་ཁ་ཡ་བྱེད་དགོས་ཚུལ་རྟོགས་པ་ཡིན། ལུའོ་སི”
ཞེས་གདམས་བྱུང་།
ལུའོ་སི•ཧ་ཅེ་སི་ཡིས་ལན་ཅི་ཡང་མི་ལྡོན་ཏེ། ངོ་གནག་སྟེ་དགོད་ཙམ་བྱས་སོང་།
“འོ།” མའེ་ཀུའེ་ཨེར་གྱིས་ལེ་ཏེ་ལེ་ལ་བལྟས་ཙམ་བྱས་ཤིང་། རྣམ་འགྱུར་ཅུང་ཐུན་
མོང་མ་ཡིན་པ་ཞིག་བསྟན་ཏེ “སྨན་པ་དེས་ང་ལ་ནད་མི་འདུག་ཟེར་བ་རེད་དམ། ངས་ན་
རྫུ་བྱས་འདུག་ཟེར་བ་ཡིན་ནམ། ཁྱོད་ཀྱིས་ཁོ་བཙལ་ནས་ང་ལ་བརྟག་སོང་བ་ཁོ་ཐག་ཡིན་
པས། ཁྱོད་ཀྱིས་ཀྱང་ང་ལ་ནད་མི་འདུག་འདོད་སོང་ངམ། ཁྱོད་ཀྱིས་ད་རུང་མགོ་གཡོག་
མཁན་རེད་ཟེར། ཝེ། གྲོགས་པོ། ངས་རང་ཉིད་ཀྱིས་སྐད་ཆ་བཤད་ན་རྩུབ་དྲག་ཆེ་བ་ཤེས་
ཡོད། ཡིན་ཡང་ངའི་སྐད་ཆ་མང་ཤོས་ནི་རང་འདོད་ཅན་དེ་མིན། གལ་སྲིད་ཁྱོད་ངའི་
ཚད་འདིར་ལྷུང་དུས། འོ། ངས་བརྗེད་ཀྱིན་འདུག སྨན་པ་དེས་ང་ལ་ནད་མེད་ཟེར་རམ།
བཟང་གི གྲོགས་པོ། ད་ལྟ་ང་སོང་ནས་ཁྱོད་ཀྱི་ཚབ་ཏུ་ལས་ཀ་ལས། འདི་ནི་འདྲ་མཉམ་གྱི་
བརྗེ་ཚོང་ཡིན”ཟེར།
ཁོ་ནི་འདབ་ཆགས་ཤིག་དང་འདྲ་བར་བདེ་ལྕག་འཁྱུག་པོར་རྟའི་གོང་དུ་བུད་རྗེས།
སྒའི་སྔ་རུའི་ཐད་ནས་ལྕག་ཚན་བླངས་ཏེ་རྟ་ཕོ་ཆུང་ཆུང་དེའི་དྲུག་ངོས་སུ་བྲབས་སོང་།
སྔོན་ཆད་ཧུའོ་སུའོ་ཨེན་དུ “བྱིས་པ་བཟང་པོ”ལ་བཅིབས་ནས་ཨང་དང་པོ(སྐབས་
དེའི་རྒྱན་དངུལ་ནི་བཅུ་བསྡུར་གཅིག་ཡིན)བླངས་མྱོང་བའི“འཐབ་འབུ”མའེ་ཀུའེ་
ཨེར་གྱིས་ཡང་བསྐྱར་རྟའི་ཡོབ་ཆེན་མནན་བྱུང་།
སྐྱ་མི་རུ་ཁག་དེ་ནི་ཧྲེན་ཁ་ལུའོ་སི་ཡི་ཕྱོགས་སུ་བརྒྱུགས། མའེ་ཀུའེ་ཨེར་ནི་ཆེས་
སྔོན་དུ་ཡོད་དེ། རྫི་པོ་ཚང་མ་ཁོའི་རྗེས་སུ་ལུས་པས། ཐམས་ཅད་ཀྱིས་མཉམ་པོར་འུར་སྒྲ་
བསྒྲགས་འོངས།
ཡིན་ནའང་དབྱིན་ལེ་གཅིག་གི་མཚམས་དེར། ཁོ་ནི་རིམ་བཞིན་རྗེས་སུ་ལུས། ཁོ་
ཚོ་སྔར་བཞིན་བརྒྱུགས་ནས་རྟ་འཚོ་སའི་གནས་ཏེ། ཀའོ་ལི་ནགས་ཚལ་ཡོད་སར་སླེབས་
དུས། ཁོ་ནི་ཆེས་རྗེས་མར་ལུས་འདུག ཁོས་ཀའོ་ལི་སྡོང་བོ་འགའི་གཞུག་དེར་རྟ་ཁ་
བསྒགས་ཤིང་ཁ་སྒོ་ལག་ཕྱིས་ཀྱིས་བསྐྱོར། ལག་ཕྱིས་མར་བླངས་ཚེ། ངོས་སུ་འཕར་རྩའི
ཁྲག་ནི་དམར་ཆིལ་ལེར་འགོས་ནས་ཡོད། ཁོས་སེམས་ཆུང་ངང་དངོས་པོ་དེ་མེ་ཏོག་དབང་
ལག་ཚོམ་བུ་ཞིག་གི་གསེང་དུ་འཕངས། མཐུད་ནས་ཁོས་བསྐྱར་དུ་ལྕག་ཚན་ཕྱར་ནས་
འཛེར་བའི་སྐད་ཀྱིས་ཅུང་འཚབ་བཞིན་པའི་རྟ་ཕོ་ཆུང་ཆུང་དེར“འགྲོ་འེ”ཞེས་བརྗོད
འཕྲལ། གང་མགྱོགས་ངང་སྔོན་དུ་སྐྱོད་བཞིན་པའི་རུ་ཁག་དེའི་རྗེས་བསྙེགས།
དགོང་མོ་དེར། ལེ་ཏེ་ལེ་ལ་ཕ་ཡུལ་ཨ་ལ་པ་མ་ནས་བསྐུར་ཡོང་བའི་འཕྲིན་ཡིག་
ཅིག་འབྱོར། ཁོའི་ཁྱིམ་གྱི་ནང་མི་ཞིག་འདས་ཟིན་པས། ནོར་རྫས་སྐོར་ཞིག་ཡོད་པ་བགོས་
པར་བརྟེན། ཁྱིམ་ལ་ལན་གཅིག་ལྡོག་རྒྱུའི་དོན་ནོ། །ཕྱི་ཉིན། ཁོ་ནི་ཤིང་རྟ་འཁོར་ལོ་བཞི་
ཅན་ལ་བསྡད་ཅིང་། རྩྭ་ཐང་ཆེན་པོ་ཤོག་སྐྱ་ལྟེབ་ལྟེབ་ཀྱིས་ཐད་གར་མེ་འཁོར་ས་ཚིགས་
སུ་ཕྱིན། ཁོ་ནི་ཨ་ལ་པ་མ་རུ་ཟླ་བ་གཉིས་རིང་བསྡད་རྗེས་ཕྱིར་ལོག ཕྱུགས་རའི་ནང་ཕྱིར་
ལྡོག་དུས། ཁོས་དབྱི་ལ་ལི་ཨའོ་མ་གཏོགས། གཞིས་ཀའི་ནང་གི་མི་ཕལ་ཆེ་བ་མི་འདུག་
པ་མཐོང་། ཤུལ་ལུས་ཀྱི་མི་དེས་ཁོ་ཕ་ཡུལ་ལ་སོང་ཤུལ་དུ་འདི་གའི་སྤྱི་གཉེར་པའི་འགན་
ཕྲག་ཏུ་བླངས། སྟག་ཤར་གཞོན་ནུ་དེས་དུས་སྐབས་འདིའི་ནང་གི་ལས་ཀ་སྐོར་ཞིག་ཁོར་
སྙན་ཞུ་ཕུལ། ཁོས་ཟོག་ལ་རྟགས་རྒྱག་པའི་ལས་ཀ་དེ་ད་རུང་སྒར་སའི་ནང་སྒྲུབ་བཞིན་པ་
སོགས་ཡིན། རེབ་ཐེངས་དུ་མར་ཁངས་ཆག་ལྷུང་བར། བ་ལང་གི་ཁྱུ་ནི་ཐག་རིང་དུ་ཐོར་
བས་ན། ལས་ཀ་ཡི་འགྲོས་ལ་དལ་འགོར་རབ་ཅིག་བྱས་ཟིན། དེ་བས་སྒར་ས་ད་ལྟ་དབྱིན་
ལེ་ཉི་ཤུའི་ཕ་རོལ་གྱི་ཀྭ་ཏ་ལུའུ་ཕའེ་རི་སུལ་དུ་བརྒྱབ་ཡོད་ཟེར།
རྩྭ་ཐང་ཆེན་པོ་ཤོག་སྐྱ་ལྟེབ་ལྟེབ་ཀྱིས་ཐད་ཀར་མེ་འཁོར་ས་ཚིགས་
“ཤོད་ཅིག་དང་།” ལེ་ཏེ་ལེ་ཡིས་གློ་བུར་ཅི་ཞིག་དྲན་པས“ངས་ཁོ་ཚོར་ཁྲིད་
དུ་བཅུག་པའི་གཏེ་ངན་དེ།—མའེ་ཀུའེ་ཨེར།—ཁོས་ད་དུང་ལས་ཀ་ལས་བཞིན་
ནམ” ཞེས་དྲིས་འོངས།
“ངས་གསལ་བོར་མི་ཤེས།” དབྱི་ལ་ལི་ཨའོ་ཡིས“སྒར་སའི་ནང་གི་མི་དག་
ཕྱུགས་རར་ཡོང་བ་ཧ་ཅང་ཉུང་ལ། བེའུ་དག་གི་སྟེང་ནུས་ཤུགས་མང་པོ་འཕུད་དགོས་པས།
ཁོ་ཚོས་དོན་དེ་གླེངས་མ་བྱུང་། འོ། ངས་བསམས་ན་མའེ་ཀུའེ་ཨེར་ནི་སྔ་མོ་ནས་ཤི་ཟིན་
ངེས” ཞེས་སྨྲ་བར་བྱེད།
“ཤི་སོང་།” ལེ་ཏེ་ལེ་ཡིས་སྐད་མགོ་ཇེ་ཆེར་བཏང་ནས “ཁྱོད་ཀྱིས་ཅི་ཞིག་འཆད་
བཞིན་ནམ"ཟེར།
“མའེ་ཀུའེ་ཨེར་གྱི་ནད་ཤིན་ཏུ་ལྕི།” དབྱི་ལ་ལི་ཨའོ་ཡིས་ཕྲག་མགོ་འགྱོག་ཙམ
བྱས་རྗེས “ཁོ་འགྲོ་བའི་དུས་ནས། ངས་ཁོ་ལ་ཟླ་གཉིས་ཀྱི་ཚེ་ཚད་མ་གཏོགས་མི་འདུག་
སྙམ་སོང"ཞེས་བརྗོད་ཡོང་།
“སྟོང་གཏམ།” ལེ་ཏེ་ལེ་ཡིས“ཁོས་ཁྱོད་ཀྱི་མིག་བསྒྲིབས་ཟིན། ཨེ་རེད་དམ། སྨན་
པ་དཀའ་བཅུ་པས་ཁོ་ལ་བརྟག་ཞིབ་བྱས་ཚར། ཁོ་ནི་ཚེར་སྡོང་གི་འབྲས་རྡོག་ནང་བཞིན་
སྲ་མོ་སྲ་འཐས་རེད་ཅེས་བཤད་མྱོང"ཟེར།
“སྨན་པ་དཀའ་བཅུ་པ་དེ་འེ།” དབྱི་ལ་ལི་ཨའོ་དགོད་ཞོར་དུ“ཁོས་ཁྱོད་ལ་དེ་ལྟར་
ལབ་པ་ཡིན་ནམ། སྨན་པ་དེས་མའེ་ཀུའེ་ཨེར་ལ་གཏན་ནས་བལྟས་མེད”ཅེས་བརྗོད་སོང་།
“ཁྱོད་ཀྱིས་གསལ་བོར་ཤོད་ཅིག” ལེ་ཏེ་ལེ་ཡིས་བཀའ་ཕབ་པའི་ཚུལ་དུ“ཁྱོད་ཀྱི་
སྐད་ཆ་དེའི་ནང་དོན་ངོ་མ་ཅི་ཡིན་ནམ”ཞེས་དྲིས་བྱུང་།
“སྨན་པ་དཀའ་བཅུ་པ་ཁང་བའི་ནང་དུ་ཡོང་དུས།” སྟག་ཤར་གཞོན་ནུ་དེས་བག་
ལྷོད་པའི་ངང “མའེ་ཀུའེ་ཨེར་ནི་ཕྱི་རུ་ཆུ་འཐུང་དུ་བུད་སོང་། སྨན་པས་ང་བཟུང་སྟེ།
མཛུབ་མོས་ངའི་འདི་གར་རྡེག་རྡེག་བྱས་སོང” ཟེར་ཞོར་དུ། ལག་པ་རང་གི་བྲང་ཁར་
འཇོག་ཙམ་བྱས་རྗེས། ཡང“ངས་དོན་དག་ཅི་ཡིན་མི་ཤེས་ཏེ། ཁོས་རྣ་བ་འདི་གར་སྦྱར་
བྱུང་། འདི་ག་སྟེ། འདི་གར་ཞིབ་ཏུ་ཉན་པ་རེད། ངས་འདི་ལྟར་བྱེད་དགོས་དོན་མི་ཤེས།
མཐུད་ནས་ཁོས་ཤེལ་ཐུར་ཞིག་ངའི་ཁ་ནང་དུ་བཙུགས་པར་མ་ཟད། ངའི་ལག་ངར་གྱི་
མཚམས་འདི་ཡང་གནོན་པར་བྱེད། ཁོས་ད་རུང་ང་ལ་སྐད་དམའ་མོར་ཉི་ཤུ། སུམ་ཅུ།
བཞི་ཅུ་ཞེས་བརྩི་རུ་འཇུག སུ་ཞིག་གིས་ཤེས་སྲིད་དམ”ཞེས་རྗོད་པར་བྱེད། དབྱི་ལ་ལི
ཨའོ་ཡིས་འུ་ཐུག་པའི་ངང་ལག་པ་ཟུང་དེ་ཕྱིར་བཀྱེད་ཅིང་། མཇུག་མཐར་ད་རུང“སྨན་
པ་དེས་འདི་འདྲའི་དགོད་བྲོ་བའི་དོན་དག་ཅིག་ཅིའི་ཕྱིར་ལས་དགོས་པ་ཡིན་ནམ”ཟེར།
“ཁྱིམ་ནང་དུ་རྟ་གང་ཡོད།” ཏེ་ལེ་ཡེ་ཡིས་བསྡུས་ཤིང་གཙང་བའི་ངང་དེ་ལྟར་
དྲིས་འོངས།
“ཞང་པ་ལའོ་ཡིས་ཕྱི་རོལ་གྱི་ར་བ་ཆུང་ངུའི་ནང་རྩྭ་ཟ་བཞིན་འདུག སྐུ་ཞབས།”
“མྱུར་དུ་ང་ལ་སྒ་ཆས་གྲ་སྒྲིག་བྱོས།”
དུས་ཚོད་སྐར་མ་འགའི་ནང་དུ། ཕྱུགས་རའི་བདག་པོ་ནི་རྟར་བཅིབས་ནས་བུད་
སོང་། “ཞང་པ་ལའོ་ཡི་ཚུགས་ཀ་ནི་དེ་འདྲ་མི་ཡག་ནའང་རྒྱུག་དུས་ཧ་ཅང་མགྱོགས་པས།
དེ་ནི་མིང་དོན་མཚུངས་པ་ཞིག་རེད། དུད་འགྲོ་དེ་གོམ་ཞེང་ཆེན་པོས་དལ་རྒྱུག་བྱས་ཀྱང་།
སུག་འོག་གི་ལམ་བུ་ནི་ཁོག་སྟོང་ཐུག་རིང་མིད་པ་ནང་བཞིན་ཅང་མ་འགོར་བར་རྗེས་སུ་
བསྐྱུར་སོང་། ཆུ་ཚོད་གཉིས་དང་སྐར་མ་བཅོ་ལྔའི་རྗེས་སུ། ལེ་ཏེ་ལེ་ཡིས་གྱེན་དུ་འཕགས་
པའི་རི་བོ་ཆུང་བ་ཞིག་གི་སྟེང་དུ། རྟགས་འགོད་སའི་སྒར་གུར་ནི་ཀྭ་ཏ་ལུའུ་ཕའེ་ཡི་གྲམ་
པ་སྐམ་པོའི་ཟུར་གྱི་ཆུ་རྫིང་གི་འགྲམ་དེར་ཕུབ་ཡོད་པ་མཐོང་། ཁོས་ནི་གང་མྱུར་ངང་
སེམས་ཁུར་བྱ་གཞིའི་འཕྲིན་གསར་དེར་ཉན་འདོད་པས། རྟའི་གོང་ལས་བབས་ཏེ “ཞང་
པ་ལའོ” ཡི་སྲབ་མདའ་མར་བཞག་བྱུང་། ཁོའི་བསམ་པ་ནི་དེ་འདྲ་བཟང་ཨང་། སྐབས་
དེར་རང་ཉིད་ལ་ཉེས་པ་ཡོད་ཚུལ་ཁས་བླངས་པ་སྟེ། རང་གིས་མའེ་ཀུའེ་ཨེར་མེད་བརླག་
ཏུ་བཏང་ཟིན་སྙམ་པ་དེའོ། །
སྒར་ས་རུ་མ་ཆེན་གཅིག་པུ་ལས་མེད་ཅིང་། ཁོ་ནུབ་འཚལ་སྐོལ་བའི་ལས་ལ་མ་
ཁོམ་པར་འདུག་སྟེ། གླང་ཤ་རྡོག་པོ་རེ་རེ་དང་ཚིག་ཇ་ལྡུག་སའི་ལྕགས་ཀྱི་ཕོར་བ་སོགས་
སྒྲིག་གིན་གདའ། ལེ་ཏེ་ལེ་ལ་ཐད་ཀ་ཐད་སོར་རང་གིས་སེམས་ཁུར་བྱེད་བཞིན་པའི་
གནད་དོན་དེ་འདྲི་སྙམ་སྐྱེས་མ་སོང་།
“སྒར་སའི་ནང་གི་དོན་དག་ཡོད་ཚད་བཟང་ངམ། ཕེ་ཏེ།” ཁོས་རྒྱང་བསྐོར་ནས་དེ་
ལྟར་དྲིས།
“ཨ་ལ་པ་ལ་རེད།” ཕེ་ཏེ་ཡིས་གང་གཟབ་ངང“འབྲུ་རིགས་ཐེངས་གཉིས་ལ་ཆད་
བྱུང་། དྲག་རླུང་གིས་བ་ལང་གི་ཁྱུ་ཕྱོགས་ཀུན་གཏོར་བས། ང་ཚོས་དབྱིན་ལེ་བཞི་བཅུའི་
ཁྱུད་མོའི་ནང་ཞིབ་ཏུ་བཙལ། ང་ལ་ཚིག་ཇ་ཡི་དེམ་གསར་བ་ཞིག་མཁོ། འདི་གའི་ཤ་སྦྲང་
ནི་ཡུལ་གཞན་ལས་བཙན་པ་རེད”ཅེས་བཤད་འོངས།
“སྤུན་ཟླ་ཚོ། ཁོ་ཚོ་ཐམས་ཅད་པོ་བཟང་ངམ།”
ཕེ་ཏེ་ནི་སྐྱེས་པ་ནས་བཟུང་སྤྲོ་སྣང་ཅན་གྱི་མི་དེ་མིན། གཞན་དུ་རྫི་པོ་དག་གི་བདེ་
ཐང་དྲིས་ཀྱང་ལྷག་མ་ཡིན་ལ། ད་དུང་སྙག་སེ་ཀོ་སེ་རུ་བུད་འགྲོ་ལ། སྐད་ཆ་དེའི་རིགས་
མགོ་པ་ཞིག་གི་དྲི་ཚིག་ཀྱང་ག་ལ་ཡིན།
“ཤུལ་དུ་ལུས་པའི་མི་ཚོས་ཟས་འཚལ་མ་གཅིག་ཀྱང་ཤོར་དུ་མི་འཇུག”མ་ཆེན་
གྱིས་དེ་སྐད་སྨྲས་བྱུང་།
“ཤུལ་དུ་ལུས་པའི་མི།"ཏེ་ལེ་ཏེ་ཡིས་དེ་ལྟར་ལན་གཅིག་ཟློས་རྗེས། རང་དབང་
མེད་པར་ཕྱོགས་བཞིར་བལྟས་ནས་མའེ་ཀུའེ་ཨེར་གྱི་དུར་ས་བཙལ། ཁོའི་སེམས་སུ་འདི་
གར་ཡང་ཨ་ལ་པ་མ་ཡི་དུར་སར་དཀར་མདོག་གི་རྡོ་བྱང་ཡོད་པ་འདྲ་ཡིན་པར་སྙམ་ཡང་།
དེའི་མུར་རང་གི་འདོད་ཚུལ་དེ་ནི་བླུན་འདང་ལགས་པ་རྟོགས་པར་གྱུར།
“རེད་ཡ།” ཕེ་ཏེ་ཡིས་མཐུད་ནས“ཤུལ་དུ་ལུས་པའི་མི་འེ། ཟླ་བ་གཉིས་ཀྱི་རིང་
ལ། སྒར་ས་རྒྱུན་མུར་གནས་སྤོ་བྱས་པས། མི་ཁ་ཤས་བུད་སོང”ཞེས་ཀྱང་ལབ་བྱུང་།
ལེ་ཏེ་ལེ་ཡིས་སེམས་སྤོབས་གཟེངས་སུ་བཏེགས་ཏེ“ངས་མངགས་ཡོང་བའི
མི་དེ་..མའེ་ཀུའེ་ཨེར་..ཁོ་ཡོད་དམ་མེད”ཅེས་དྲིས་སོ། །
“ཧེ།” ཕེ་ཏེ་ཡིས་ལག་པ་རེ་རེའི་ནང་དུ་མ་རྨོས་ལོ་ཏོག་གི་སོབ་གོར་རེ་བཟུང་རྗེས།
ཁོའི་ཚིག་མཚམས་བཅད་སོང་། “ངོ་ཚ་དགོས་པ་ལ་ཨང་། སྙིང་རྗེ་ཞིང་ནད་ཀྱིས་གདུང་
བའི་གསར་བུ་དེ་ཟོག་འཚོ་སའི་སྒར་དུ་མངགས་ཡོང་། སྨན་པ་དཀའ་བཅུ་པ་དེ་ཡིས་ཁོའི་
རྐང་བ་ཡ་གཅིག་དུར་སྒམ་དུ་སྤོས་ཡོད་པ་རྟོགས་མི་འདུག ངོ་མ་རྟའི་ཕོ་བའི་འབྲེང་བ
ཡི་སྒྲོག་ལུང་སྤྱད་ནས་དེའི་པགས་པ་བཤུས་ན་འགྲིག ཁོ་ཡང་དེ་འདྲའི་ཨུ་ཚུགས་ཅན་
ཏེ་བཤད་ཡོང་ན་ངོ་ཚ་སྤྱད་རེད—ཡིན་ཡང་ངས་ཁྱོད་ལ་ཁོས་ཅི་ཞིག་སྒྲུབ་ཚུལ་
སྨྲ་བར་རུང་། ཉིན་དང་པོའི་མཚན་མོ་དེར། སྒར་སའི་ནང་གི་སྤུན་ཟླ་ཚོས་ཁོ་ལ་རྫི་པོ་ཡི་
སྒྲིག་སྲོལ་བསླབས། ལུའོ་སི·ཧ་ཅི་སི་ཡིས་ཁོའི་རྐུབ་ངོས་སུ་ལྕག་ཚན་གྱིས་གཞུས། ཁྱོད་
ཀྱིས་སྙིང་རྗེ་བར་རུང་བའི་གསར་བུ་དེས་ཅི་ཞིག་བྱས་པ་ཤེས་སམ། ཁོ་ཡར་ལངས་ནས་
ལུའོ་སི་ལ་གཅར་རྡུང་བགྱིས། ལུའོ་སི“ཧ་ཅི་སི་ལ་གཅར་རྡུང་བགྱིས། སྙིང་རྗེ་མེད་པར་ཁོ་
ལ་གཅར་རྡུང་བགྱིས། གཅར་རྡུང་བྱེད་པའི་གོ་རིམ་ནང་ཇེ་བཙན་ཇེ་དྲག་ཡིན་པས། ཁོའི་
ལུས་ཧྲིལ་པོར་ལེབ་རྡུང་བགྱིས་ཟིན། ལུའོ་སི་ནི་ཡར་ལངས་ནས་གནས་ཤིག་ཏུ་སྤོར་བ་
ཙམ་རེད།
མཐུད་ནས་མའེ་ཀུའེ་ཨེར་ཁོ་རང་ཐང་ལ་འགྱེལ་སོང་། ངོ་ནི་རྩྭ་གསེང་དུ་སྦྱར་
བར། ཁྲག་ཆད་པ་མེད་པར་བཞུར་བྱུང་། ཁོ་ཚོས་བཤད་ན་ཁོག་ནས་ཁྲག་བརྡོལ་ཟིན་ཟེར།
ཁོ་དེ་ལྟར་ཆུ་ཚོད་བཅོ་བརྒྱད་ལ་ནར་ནས་བསྡད་པར། ཁོ་འགུལ་ཙམ་ཡང་བྱེད་མ་ནུས།
ལུའོ་སི·ཧ་ཅི་སི་ནི་རང་ལ་གཅར་བའི་མིར་དགའ་བས། ཁོས་ཀོ་ལིན་ལན་ནས་པའོ་ལན་
ཀྲི་ན་ཡི་སྨན་པ་དཀའ་བཅུ་པ་ཡོད་དོ་ཅོག་ལ་བསྡིགས་ནས་ཚར་རྗེས། ཡང་ཐབས་བཀོད་
གཞན་པ་འཐེན་བྱུང་། ཁོ་དང ་ཡལ་ག་ལྗང་གུ་ ཡུའེ་ཧན་ཞུན་གཉིས་ཀྱིས་མའེ་ཀུའེ
ཨེར་སྒར་གུར་ནང་བཀྱགས་ནས་སོང་ཐོག རེས་བསྐོར་ནས་ཁོ་ནི་འཐགས་ཟིན་པའི་གླང་
ཤ་རློན་པ་དང་ཝེ་ཧྲི་ཁེ་ཡིས་གསོས།
“འོན་ཏེ། གཞོན་ནུ་ཉིད་ལ་གསོན་འདོད་མེད་པ་འདྲ། མཚན་མོའི་དུས་ནང་སྒར་
གུར་གྱི་སྒོར་ཕྱིན་ཏེ་རྩྭ་གསེང་དུ་ཉལ་བར་འགྱུར། དེའི་དུས་ད་རུང་ཆར་བ་སིམ་སིམ་དུ་
འབབ་ཀྱིན་འདུག ‘སོང་ཞིག’ ཁོས ‘ང་རང་གི་བསམ་འདུན་ལྟར་ཤི་རུ་ཆུགས། ཁོས་
ངས་རྫུན་ལབ་སོང་ཟེར། ང་ནི་མགོ་གཡོག་མཁན་རེད་ཟེར། ངས་ན་རྫུ་བྱེད་བཞིན་འདུག་
ཟེར། ང་ལ་ཁ་ཡ་བྱེད་མི་དགོས།
“ཁོ་འདི་ལྟར་གཟའ་འཁོར་གཉིས་ལ་ཉལ་བྱུང་།” མ་ཆེན་གྱིས “མི་ཡང་ངོས་མི་
ཟིན་པས། དེ་ནས”
གློ་བུར་འབྲུག་ལྡིར་འདྲའི་སྒྲ་ཞིག་གྲག་ཡོང་བར། སྐྱ་མི་ཉི་ཤུ་ལྷག་གློག་དམར་འཁྱུག
པ་ནང་བཞིན་ནགས་མཐའ་ནས་བུད་དེ་སྒར་སའི་ཕྱོགས་སུ་ཤོར་བྱུང་།
“གནམ་རྒན་མ།” ཕེ་ཏེ་ཡིས་དེ་ལྟར་འུར་ཞིག་བརྒྱབ་འཕྲལ། རྐང་བྲེལ་ལག་བྲེལ་
གྱིས “སྤུན་ཟླ་ཚོ་བུད་ཡོང་བས། ནུབ་འཚལ་ནི་སྐར་མ་གསུམ་གྱི་ནང་ནས་ཚགས་སུ་
གཞུག་དགོས། དེ་ལྟ་མིན་ཚེ་འདི་དག་གིས་ང་བསད་འགྲོ” ཟེར།
ཡིན་ནའང་ལེ་ཏེ་ལེ་ཡིས་དོན་དག་གཅིག་པུར་མཉམ་འཇོག་བྱས་པ་ཡིན། གཟུགས་
པོ་ཐུང་ཞིང་ངོ་མདོག་རྫ་བུམ་ལྟར་ནག་ལ། དགོད་པར་སྤྲོ་བའི་གསར་བུ་ཞིག་རྟ་ལས་
བབས་རྗེས་མེ་འོད་ཀྱི་སྔུན་དུ་ལངས་ནས་བསྡད་བྱུང་། ཁོའི་ཚུགས་ཀ་ནི་མའེ་ཀུའེ་ཨེར་
དང་མི་འདྲ། འོན་ཏེ་..
མིག་རྡེབ་དབང་ཙམ་གྱི་བར་ནས། ཕྱུགས་རའི་བདག་པོས་ཁོའི་ལག་པ་དང་ཕྲག་
གོང་བསྡམས་སོ། །
“སྤུན་ཟླ་ཆེ་བ། སྤུན་ཟླ་ཆེ་བ། ཁྱོད་ཅི་འདྲ་ཡིན།” ཁོས་ཚིག་རྐང་དེ་གཅིག་པུ་
བཤད་ཐུབ་སོང་།
“ཁྱོད་ཀྱིས་ང་ས་ཞིང་དང་ཉེ་བར་བཅར་དགོས་ཟེར།”མའེ་ཀུའེ་ཨེར་གྱིས་སྐད་
མགོ་མཐོན་པོར་དེ་ལྟར་སྨྲས་ཤིང་། ཡང་སྐམ་པ་དང་དབྱེར་མེད་པའི་ལག་པ་ཡིས་ལེ་ཏེ་
ལེ་ཡི་མཛུབ་མོ་ཧྲུག་ཧྲུག་ཏུ་གཏོང་ལ་ཁད་བྱས་ཏེ“ངས་འདི་གར་བདེ་ཐང་དང་སྟོབས་
ཤུགས་རྙེད་པར་མ་ཟད། ངའི་སྔར་བྱུང་ནི་ཅི་འདྲའི་ཐ་ཤལ་ཡིན་པ་ཚོར་འོངས། ཁྱོད་ཀྱིས་
ང་བདས་པའི་ཐད་བཀའ་དྲིན་ཆེ་ཞུ། ཁུ་བོ་ལགས། ད་དུང་ཝེ། དགོད་གཏམ་འདི་
ནི་སྨན་པ་དེས་དཀྲུགས་པ་ཨེ་རེད། ངས་སྒེའུ་ཁུང་ཕྱི་རོལ་ནས་ཁོས་ཡོ་རོབ་ལྷོ་མའི་མི་ཡི་
མུར་གོང་དུ་རྡེག་བཞིན་པ་མཐོང་སོང” ཞེས་སྨྲ་བར་བྱེད།
“གཏེ་ངན་ཁྱོད།” ཕྱུགས་རའི་བདག་པོས་འུར་རྒྱག་ཞོར “སྐབས་དེར་ཁྱོད་ཀྱིས་
ཅི་ཞིག་ལ་སྨན་པ་དཀའ་བཅུ་པས་རང་ལ་བརྟག་ཞིབ་མ་བྱས་པའི་ཚུལ་མི་བརྗོད་པ་ཡིན་
ནམ” ཞེས་དྲིས་འོངས།
“འོ་་་སྐྱུར་ཞོག” མའེ་ཀུའེ་ཨེར་གྱི་སྔོན་ཆད་ཀྱི་རྩུབ་དྲག་གི་རྣམ་འགྱུར་དེ་
སླར་ཡང་མངོན་བྱུང་བས། ཁོས “སུས་ཀྱང་ང་ལ་འཇིགས་སྐུལ་བྱེད་མི་ནུས། ཁྱོད་ཀྱིས་ང་
ལ་གཏན་ནས་དྲིས་མ་མྱོང་། ཁྱོད་ཀྱི་ངག་སྒོ་ལས་གཏམ་དེ་ཐོན་ནས། ང་བདས་ཟིན་པ་ལ།
ངས་ཀྱང་ཁ་ལེན་དགོས་སོང་། ཝེ། གྲོགས་པོ། བ་ལང་འདེད་པའི་ལས་དེར་ངོ་མ་ནང་དོན་
འདུག ངའི་ཚེ་འདིར་བསྒྲིགས་པའི་གྲོགས་པོ་དག་ལས། སྒར་སའི་ནང་གི་མི་འདི་དག་
ནི་ཆེས་བཟང་པོར་བརྩི་རུང་། ཁྱོད་ཀྱིས་ང་འདི་གར་སྡོད་དུ་འཇུག་ངེས། ཨེ་རེད། ཁུ་བོ་
ལགས”ཞེས་བརྗོད་སོང་།
ལེ་ཏེ་ལེ་ཡིས་བཀའ་འདྲིའི་ཚུལ་དུ་ལུའོ་སིཧ་ཅི་སི་ལ་བལྟས་ཙམ་བྱས་བྱུང་།
“གཏེ་བོ་ཀན་ཟེར་རམ།" ལུའོ་སི་ཡིས་བརྩེ་ཞེན་ཚེ་བའི་སྒོ་ནས “ཟོག་འཚོ་བའི་
སྒར་ས་འདི་རུ། གཞན་དང་བསྡུར་ཚེ་སྤོབས་པ་ཆེས་ཆེ་ཞིང་ངར་ཤུགས་ཆེས་ལྡན་པའི་མི་
དེ་རེད། རྡུང་རེས་བརྒྱབ་ནའང་ཆེས་ངར་བ་དེ་ཡིན”ཟེར།

སྲས་མོ་དང་མེ་གླིང་གི་སེང་གེ

དངོས་གནས། གཏམ་རྒྱུད་འདིའི་ནང་དུ་རྒྱལ་པོ་དང་རྒྱལ་མོ་ནི་མེད་ས་མི་འགྲོ། རྒྱལ་
པོར་མཚོན་ན་འཇིགས་སུ་རུང་བའི་རྒད་པོ་ཞིག་སྟེ། ལུས་སུ་ནམ་རྒྱུན་དཀྲུམ་མདའ་ཁ་དྲུག་
གྲག་ཅིག་གཟར་ནས་ཡོད་ལ། ཀོ་ལྷམ་སྟེང་དུའང་རྡོག་རྒྱག་ལྷམ་འཛེར་བཙེམས་ནས་བདོག
སྐད་མགོ་མཐོ་ཞིང་འགྲགས་པས། རྩྭ་ཐང་དུ་གནས་འཆའ་བའི་སྦྲུལ་རྔ་གྲག་ཡིན་ཡང་སྐྲག་
སྟེ་པཱ་ཝང་སྡོང་བོའི་འོག་གི་སྦྲུལ་ཁུང་ནང་དུ་འཛུལ་འགྲོ་ངེས། རྒྱལ་པོའི་ཁྱིམ་རྒྱུད་སྒྲིག་
འཛུགས་མ་བྱས་པའི་ཡར་སྔོན་དུ། མི་རྣམས་ཀྱིས་ལོབས་ཕྱོགས་ལྟར་ཁོ་ལ“སྐད་དམའ་
བའི་པུན་ཨེན"ཞེས་འབོད་ཅིང་། དེ་ཡང་ཕྱིས་སུ་ཁོར་དབྱིན་མུའུ་ཁྲི་ལྔ་ལོངས་པའི་ས་ཞིང་
དང་བགྲང་གིས་མི་ལང་བའི་བ་ལང་ཡོད་མཚམས་ནས་བཟུང་། མི་ཚོས་སྔོན་ཆད་ཀྱི་འབོད་
སྟངས་དེ་བསྒྱུར་ནས་ཁོ་ལ“བ་ལང་གི་རྒྱལ་པོ"ཨའོ་ཐང་ན་ཟེར་རོ། །
རྒྱལ་མོ་དེ་མ་གཞིར་ལ་ལེ་ཏུའོ࿏ནས་ཡོང་བའི་མོ་ཞི་ཁོ་ཡི་སྨན་ཤར་ཞིག་ཡིན་ཡང་།
མོ་ནི་བརྩེ་སེམས་འཁོལ་ཞིང་གཤིས་ཀ་འཇམ་པས། ཁུའོ་ལུའོ་ལ་ཏུའོ་ཡི་ཁྱིམ་བདག་མ་
རྣལ་མ་རང་ཡིན་ཞེས་སྨྲ་ཆོག་སྟེ། མོས་ནི་པུན་ཨེན་ལ་ཁྱིམ་ནང་སྐད་མགོ་ཇེ་དམའ་རུ་
གཏོང་དགོས་ཐོག སྒྲ་དེས་དཀར་ཡོལ་སྒུལ་ནས་གཅོག་མི་རུང་བའི་གནས་ལུགས་བརྗོད་
དེ་བསམ་དོན་ཡིད་བཞིན་གྲུབ་འདུག པུན་ཨེན་ནི་རྒྱལ་པོ་ཡི་ཁྲི་ལ་མ་བཞུགས་པའི་
ཡར་སྔོན་དུ། མོར་ཆ་བཞག་ན་ཚི་ཐུའོ་ཕྱུགས་ར་ཡི་གཞིས་ཀ་དཀྱིལ་མའི་བར་ཁྱམས་སུ་
ཙོག་སྟེ་རྩྭ་གདན་སླེ་བཞིན་མཆི། དེ་ནས་རྒྱུ་ནོར་ལོངས་སྤྱོད་གཙང་བོའི་རྒྱུན་བཞིན་ཡོང་
བ་འགོག་མི་ཐུབ་ཅིང་། ཡང་ཤིང་རྟ་སྤྱད་ནས་ཧྲེན་ཨན་ཏུང་ནེ་རུ་ནེམ་ལྡན་འབོལ་ཁྲི་
དང་མདུན་ཅོག་གོར་མོ་ཆེ་བ་དེ་དྲུད་ཡོང་མཚམས་ནས་བཟུང་། མོས་ནི་གནག་ཅིང་འོད་
འཁྱུག་པའི་སྐྲ་ལོས་བརྒྱན་པའི་མགོ་བོ་དེ་ཡོངས་སུ་བསྒུར་ཏེ། ཏ་ན་ཨའེ་ཡི་ལས་དབང་
དེ་ཕྲག་པར་བསྣམས་དགོས་སོང་།
རྒྱལ་པོར་གཡོ་གཡོགས་པའི་ཉེས་པར་གཞོལ་སླད། བདག་གིས་ཐོག་མར་ཁྱོད་ཚོ་ལ་
རྒྱལ་པོ་དང་རྒྱལ་མོ་མཚམས་སྦྱོར་བྱས་པ་ཡིན། གཏམ་རྒྱུད་ཁག་འདིའི་ནང་ཁོ་ཚོ་ཕྱིར་
འབུད་མི་སྲིད། དོན་ངོ་མར་གཏམ་རྒྱུད་འདིའི་ཁ་བྱང་ལ“སྲས་མོ་དང་རྟོག་འགྱུ་མཚར་
བོ། ད་དུང་ཡུལ་ལྗོངས་ཀྱི་མཛེས་པ་རླག་པར་བྱེད་པའི་སེང་གེ”ཞེས་བཏགས་ཀྱང་ཆོག་
ཆོག་ཏུ་སྣང་།
ཡུའེ་སི་ཧྥ་ཨའོ་ཐ་ན་ནི་འཇིག་རྟེན་དཀར་ངོགས་འདིར་འཚོ་བའི་བུ་མོ་གཅིག་པུ་
ཡིན་པས། སྲས་མོ་ཞེས་བོས་ཀྱང་རུང་། མོར་མཚོན་ན་ཨ་མ་ཡི་ལུས་ནས་ཞི་དུལ་ཡིན་ལ་
བརྩེ་སེམས་ཀྱང་འཁོལ་བའི་གཤིས་ཀ་དང་། ཚ་ཁུལ་གྱི་མིའི་ཤ་མདོག་ནག་པོའི་མཛེས་
པའང་ཚུར་ལེན་བྱས་འདུག་ལ། ཡང་རྒྱལ་པོ་པུན་ཨེན·ཨའོ་ཐང་ནའི་སྟེང་ནས་སྙིང་
སྟོབས་དང་རྒྱུན་ཤེས། དབང་བསྒྱུར་བཅས་ཀྱི་ནུས་པའང་བླངས་ཡོད་པས། འདི་ལྟའི་འདྲེས་
སྦྱོར་བྱས་པའི་མི་སྣར་མཇལ་དུས། ལམ་ཐག་རིང་བོ་ཞིག་བརྒྱུགས་ནས་ཡོང་དགོས་ཀྱང་
རིན་དོད་ཤིན་ཏུ་ཆེ། ཡུའེ་སི་ཧྥ་ནི་རྟར་བཞོན་ནས་བང་གིས་རྒྱུག་དུས་ཀྱང་། ཐག་པ་ཞིག་
གི་སྣེ་མོར་ཀྲོ་མ་ཀྲུ་བཅུག་སྣང་བའི་ལྕགས་ཀྲིན་བཏེགས་འདུག་པ་མིག་ཐིག་ལ་བླངས་ཚེ་
མདེའུ་དྲུག་གི་ནང་ནས་ལྔ་ནི་ཕོག་ངེས་ཅན་ཡིན། གཞན་དུ་མོ་ནི་རང་གི་བྱི་ལ་དཀར་པོ་
དང་མཉམ་པོར་ཆུ་ཚོད་འགའ་རེར་རྩེ་འགྲོ་སྟེ། སྲོག་ཆགས་དེར་རྣམ་པ་མི་འདྲ་ལ་དགོད་
བྲོ་བའི་ལྭ་བ་སྣ་ཚོགས་སྐོན་པར་བྱེད། མོས་ད་རུང་ཞ་སྨྱུག་སྤྱོད་མི་དགོས་པར། ཁོག་རྩིས་
ཁོ་ན་བརྒྱབ་སྟེ་ཅང་མི་འགོར་བར། ཡ་རུ་སྟོང་གཅིག་དང་ལྔ་བརྒྱ་ཞེ་ལྔ་དེ། རེ་རེར་སྒོར་
སྟོང་གཅིག་དང་ཟུར་ལྔ་རེ་བྱས་ན། ཁྱོན་བསྡོམས་སྒོར་ག་ཚོད་ལ་བཙོང་ཐུབ་ཚུལ་ཁྱོད་ལ་
འཆད་ནུས། སྤྱིར་བཏང་དུ་བརྗོད་ན། ཏའོ་ཚི་ཕྱུགས་རའི་རྒྱ་ཁྱོན་གྱི་སྲིད་ལ་དབྱིན་ལེ་བཞི་
བཅུ་དང་ཞེང་ལ་དབྱིན་ལེ་སུམ་ཅུ་འདུག ཡིན་ནའང་ས་ཞིང་མང་ཆེ་ཤོས་ནི་གཡར་ནས་
ཡོང་བ་ཡིན། ཡུའེ་སི་ཧྥ་ནི་རྒྱུན་དུ་ཆིབས་པར་བཞོན་ཏེ་ཕྱུགས་རའི་གྲུ་ག་སོ་སོར་ལྟ་ཞིབ་
ཏུ་འགྲོ་བར་བྱེད། ཕྱུགས་རའི་ནང་གི་འབྲོག་ཕྲུག་ཀུན་པོས་མོ་ངོ་ཤེས་པར་མ་ཟད། མོར་
བསམ་པ་རྣམ་དག་གིས་སྲི་ཞུ་སྒྲུབ་ཀྱིན་ཡོད། ལི་ཕུའུ་ལེ•ཅི་ཝུན་སི་ནི་ཚི་ཐུའོ་ཕྱུགས་ར་
ཡི་བ་ལང་འཚོ་བའི་རུ་ཁག་ཅིག་གི་རུ་དཔོན་ཡིན་ཏེ། ཉིན་ཞིག་མོ་མཐོང་རྗེས། རྒྱལ་པོའི་
ཁྱིམ་རྒྱུད་དང་གཉེན་གྱི་འབྲེལ་བ་གཟུག་འདོད་བྱུང་། དེ་ནི་ཐལ་དྲགས་པའི་བསམ་ཚུལ་
ཡིན་ནམ་ཞེ་ན། ངེས་པ་མེད་དེ། སྐབས་དེར་ཉིའུ་ཞི་སིའི་རྒྱུད་ཀྱི་སྐྱེས་པ་ཚོར་ཆ་བཞག་
ཚེ། རེ་རེ་ནི་གནམ་སྔོན་པོ་གྱེན་དུ་འདེགས་ཐུབ་མཁན་གྱི་ཕོ་རྒོད་དཔུང་ཤུགས་ཅན་ཏེ།
ལྷག་དོན་བ་ལང་གི་སྐོར་གླེང་སྐབས། བ་ལང་གི་རྒྱལ་པོ་ཡི་མིང་ཐོབ་དེས་རྒྱལ་པོ་ངོ་མ་ཡི་
ཤ་རུས་ཀྱི་ཚབ་བྱེད་མི་ནུས་པས། མིང་ཐོབ་དེ་ཡོད་པའི་མི་མང་ཤོས་ལ་མཚོན་ན་བ་ལང་
བརྐུ་བའི་ཐད་ཐུན་མོང་མ་ཡིན་པའི་ནུས་རྩལ་བདོག་པས་སོ། །
ཉིན་ཞིག ལི་ཕུའུ་ལེ•ཅི་ཝུན་སི་ནི་ཧྲོང་ཡུས་ཕྱུགས་རར་ཕྱིན་ཏེ། བོར་སོང་བའི་ཡ་
རུ་སྐོར་ཞིག་གི་གནས་ཚུལ་ལ་རྒྱུས་ལོན་བྱས། ཁོ་ཕྱིར་ཡོང་དུས་འཕྱི་སོང་བའི་རྐྱེན་གྱིས།
ཏ་ཉིའུ་ཞི་སི་གཙང་བོའི་རྟ་དཀར་རབ་ཁར་འབྱོར་དུས་ཉི་མ་ནུབ་རིར་ཡོལ་ཟིན། གནས་
དེ་ག་རུ་རྩིས་ན་ཁོའི་སྡོད་གནས་བར་དུ་དབྱིན་ལེ་བཅུ་དྲུག་དང་། ཚི་ཐུའོ་ཕྱུགས་རའི་
བར་དབྱིན་ལེ་བཅུ་གཉིས་བདོག ཅི་ཝུན་སི་ནི་ཐང་ཆད་དྲགས་པར་བརྟེན། རབ་ཁ་དེར་
ནམ་གསལ་སློང་བྱ་རྒྱུ་ཐག་གིས་བཅད།
གཙང་བོའི་འགྲམ་རྒྱུད་དུ་ཆུ་འཁྱིལ་ཞིག་ཡོད་དེ། ཆུ་མོ་དྭངས་ཤིང་གཙང་བའི་
ཁར། ཕྱོགས་གཉིས་སུ་སྡོང་བོ་ཚང་ཚིང་འཁྲིགས་ཤིང་སྡོང་ཐུང་ནགས་ཚལ་ཤིན་ཏུ་མང་།
ཆུ་འཁྱིལ་དེ་དང་བར་ཐག་མཱ་ལྔ་བཅུ་འདུག་པའི་ས་རུ་སྲན་རྩྭ་འཇིལ་ལིར་འཁྱིལ་བའི་
བདེ་ཐང་ཞིག་སྣང་བ་ཡིས། ཁོའི་ཆིབས་པར་གཟན་ཆས་ཅི་འདོད་མཁོ་སྤྲོད་བྱས་པའི་
མཚུངས་སུ། ཁོ་ལའང་འབོལ་ཁྲི་འཇམ་པོ་ཞིག་བཏིངས་ནས་ཡོད། ཅི་ཝུན་སི་ཡིས་རྟ་ཕོ་
ལེགས་པར་བརྟོད་རྗེས། སྒ་སྟན་ཐང་བཅད་ནས་བསིལ་སྐམ་བགྱིས། མཐུད་དེ་ཁོ་སྡོང་བོ་
ཞིག་གི་འོག་ཏུ་ཙོག་ཏེ། དུ་བ་རྐང་གཅིག་གཅུད་མགོ་བརྩམས། གཙང་འགྲམ་གྱི་ནགས་
གསེབ་ནས་གློ་བུར་ཟིལ་རྔམས་ཆེ་ཞིང་མི་སེམས་འཁུམས་འགྱུར་གྱི་ང་རོ་ཆེན་པོ་ཞིག་
བསྒྲགས་འོངས། དེའི་མུར་ཆིབས་རྟ་ཆུང་ངུ་ཡང་ཀེག་གིས་ལངས་ཐོག སྣ་ཁུང་གཉིས་
ལས་སྐྲག་སྔངས་ཀྱི་དབུགས་རླངས་བར་མེད་དུ་གཏོང་བར་འགྱུར། ཅི་ཝུན་སི་ཡིས་དུ་བ་
འཐེན་ཞོར་དུ། དལ་མེད་བྲེལ་མེད་ངང་ལག་པ་ཕར་བསྲིངས་ཏེ་སྤང་ངོས་སུ་བཞག་སྣང་
བའི་དཀྲུམ་མདའི་ཤུབས་སོགས་བླངས་རྗེས། མཚོན་ཆ་དེ་ཕྱིར་བཏོན་ནས་མདེལ་ཁོག
བསྐོར་ཏེ་ཚོད་ལྟ་བྱས། བར་དེར་ཀྲེན་ཉ་ཆེན་པོ་ཞིག་ནི་ཅལ་སྒྲ་དང་བཅས་ཆུ་འཁྱིལ་ནང་
ལྡིང་སོང་བ་དང་། སྤུ་ཁ་རྫ་མདོག་ཡིན་པའི་རི་བོང་ཞིག་གིས་ཀྱང་བྱི་ལའི་སྡེར་མོ་ལྟར་
གཟེངས་པའི་རྩྭའི་ཚོམ་བུ་ཞིག་རྒྱང་སྐོར་ནས་དེ་གར་བུད་ཡོང་ལ། རྐུབ་ཙོག་གིས་བསྡད་
ཐོག ཁ་སྤུ་འགུལ་ཙམ་འགུལ་ཙམ་གྱིས་ཅི་ཝུན་སི་ལ་ལྟ་བར་བྱེད། ཅང་མ་འགོར་བར་
ཆིབས་རྟ་ཡིས་སྔར་བཞིན་རྩྭ་ཟ་མགོ་བརྩམས་བྱུང་།
ས་སྲོས་ཀྱི་དུས་སྐབས་ནང་། མོ་ཞི་ཁོ་ཡི་སེང་གེ་ཞིག་གིས་བསྐམས་ཟིན་པའི་གྲམ་
པ་ཡི་མཐའ་རུ་བུད་མེད་སྐད་མཐོ་མ་དག་དང་ཆ་འདྲ་བའི་གླུ་དབྱངས་ལེན་དུས། སེམས་
ཆུང་ངང་དོགས་ཟོན་བྱ་བ་ནི་ཡེ་ནས་འཆུགས་མེད། དེའི་གླུ་དབྱངས་ཀྱི་བརྗོད་དོན་གཙོ་
བོ་ནི་ཕལ་ཆེར་འདི་ལྟ་སྟེ། བེའུ་དང་ལུ་གུ་བཙལ་དཀའ་བས། ཤའི་རིགས་ཁོ་ན་བཟའ་
རྒྱུར་དགའ་བའི་གཅན་གཟན་དེས་ཁྱོད་དང་འགྲན་སློང་བར་མོས་ཞེས་པ་རང་ངོ་། །
རྩྭ་གསེབ་ཏུ་ནང་སྟོང་བ་ཡིན་ལ་སིལ་ཏོག་བཅུག་མྱོང་བའི་ལྕགས་ཀྲིན་ཤུན་ལྤགས་
ཤིག་དོར་ནས་ཡོད། དེ་ནི་སྔོན་ཆད་ལམ་བུ་འདི་བརྒྱུད་མྱོང་བའི་ལམ་འགྲོ་པ་ཞིག་གིས་
གང་འདོད་དུ་གཡུགས་པ་གདོན་མི་ཟ། ཅི་ཝུན་སི་ཡིས་དངོས་པོ་དེ་མཐོང་བས། ཡིད་
ཚིམས་པའི་ངང་དབུགས་རིང་ཞིག་ཕྱུང་སོང་། ཁོའི་སྒ་ཡི་ཕྱི་རུར་བཏགས་འདུག་པའི་ལྭ་
བའི་ཁུག་མའི་ནང་གཅིར་ནས་སིལ་བུར་བཏང་ཟིན་པའི་ཚིག་ཇའི་སྲན་མ་སྐོར་ཞིག་
བཅུག་ནས་བདོག ཚིག་ཇ་དྭངས་མོ་དང་ཤོག་གཅུད་དུ་བ་སྟེ། བ་ལང་འཚོ་མཁན་དག་ལ་
དངོས་པོ་རིགས་འདི་གཉིས་ཡོད་ཚེ། གཞན་གང་དང་གང་ལའང་རེ་ལྟོས་འཆའ་མི་དགོས།
དུས་ཡུན་ཆུ་ཚོད་སྐར་མ་གཉིས་ལས་མ་དགོས་པར། ཁོས་མེ་སྒོང་ལམ་ལམ་རེ་རྒྱག་
ཐུབ་པར་གྱུར། དེ་འཕྲལ་ཡང་ལྕགས་ཀྲིན་བཟུང་ནས་ཆུ་འཁྱིལ་ཡོད་སར་ཕྱིན། གནས་དེ་
དང་བར་ཐག་མཱ་བཅོ་ལྔ་འདུག་པའི་སར། ཁོས་སྡོང་ཐུང་ནགས་ཚལ་ལས་ཡལ་འདབ་ཀྱི་
བར་སྟོང་བརྒྱུད་དེ། གཡོན་ཕྱོགས་ཀྱི་ཐག་མི་རིང་བའི་གནས་སུ། བུད་མེད་ཀྱིས་སྤྱོད་པའི་
སྒ་ཆས་སྤྲས་པའི་རྟ་ཕོ་ན་སོ་ཆུང་བ་ཞིག་ཡོད་པ་མཐོང་ཞིང་། དུད་འགྲོ་དེས་མཐུར་མདའ་
འཐེན་ཞོར་གཟན་རྩྭར་རོལ་བཞིན་མཆི། ཡུའེ་སི་ཧྥ•ཨའོ་ཐང་ན་ཡིས་ཆུ་འཁྱིལ་གྱི་འགྲམ་
དུ་ཆུ་འཐུངས་རྗེས་ཡར་ལངས་བྱུང་བ་དང་། དེ་ནས་ལག་མཐིལ་དུ་འབྱར་བའི་བྱེ་ཟེགས་
བཅས་འབྱིད་ཀྱིན་འདུག ཅི་ཝུན་སི་ཡིས་ད་དུང་མོའི་གཡས་ཕྱོགས་ཀྱི་མཱ་བཅུ་ཙམ་
བདོག་པའི་ཚེར་སྡོང་གི་གསེབ་ཏུ། མོ་ཞི་ཁོ་ཡི་སེང་གེ་ཞིག་ཙོག་སྡོད་བྱས་སྣང་བ་མཐོང་
ཡུལ་དུ་གྱུར། གཅན་གཟན་དེའི་སྤོས་ཤེལ་མདོག་ཅན་གྱི་མིག་ཟུང་དུ་བགྲེས་ལྟོགས་ཀྱི་
ཟེར་མ་འཁྱུག་ཅིང་། མིག་ཟུང་ལས་རྒྱབ་ཕྱོགས་ཀྱི་དབྱིན་ཁྲུ་དྲུག་གི་གནས་དེར། རྔོན་ཁྱི་
དག་ཤུགས་མཆོང་བྱེད་ཁར་མངོན་པའི་རྔ་མ་དྲང་མོ་དེ་ཕྱོགས་སུ་བརྐྱངས་ནས་ཡོད། དེས་
རྐང་བ་གཉིས་ཀ་ནུར་བཞིན་ཏེ། ཚུལ་དེ་ནི་གཅན་གཟན་རྣམས་མཆོང་སྐྱོད་བྱེད་ཁའི་
རྒྱུན་མཐོང་གི་རྣམ་པ་དེའོ། །
ཅི་ཝུན་སི་ཡིས་རང་གིས་སྒྲུབ་ཐུབ་པའི་དོན་དག་སྒྲུབ་ཅི་ཐུབ་བགྱིས། ཁོའི་ཁ་དྲུག་
གྲག་གི་དཀྲུམ་མདའ་དེ་ད་ལྟ་རང་དང་མཱ་བཅོ་ལྔ་ཡོད་སའི་ཕར་ཕྱོགས་ཀྱི་སྤང་ཐང་དུ་
འདུག དེ་བས་ཁོས་ངག་ལས་འུར་སྒྲ་ཆེན་པོ་ཞིག་སྒྲོག་ཞོར། སེང་གེ་དང་སྲས་མོ་གཉིས་
ཀྱི་བར་མཚམས་དེར་ལྡིང་།
ཅི་ཝུན་སི་ཡིས་དོན་དག་དེ་བྱུང་རྗེས་སུ། རེབ་དེའི“འཛིང་རེས”ནི་དུས་ཡུན་ཐུང་
ལ་གོ་རིམ་འཆོལ་བ་ཞིག་གོ་ཞེས་བརྗོད་སོང་། དེ་ཡང་ཁོ་འཛིང་གནས་དེར་བརྒྱུགས་ཕྱིན་
དུས། མཐོང་ལམ་དུ་བར་སྣང་ནས་རབ་རིབ་མི་གསལ་བའི་གྲིབ་གཟུགས་ཤིག་ཡལ་ཟིན་
ལ། དུས་མཚུངས་སུ་མེ་མདའི་སྒྲ་གཉིས་སྔ་ཕྱིར་གྲག་པར་མངོན། མཐུད་ནས་ལྗིད་ཚད་ལ་
རྒྱ་མ་བརྒྱ་ལྷག་ཡོད་པའི་མོ་ཞི་ཁོ་ཡི་སེང་གེ་དེ་རང་གི་མགོ་ཐོག་ཏུ་མར་ལྷུང་ཙ་ན། ལྟིག་
སྒྲ་དང་བཅས་རང་ཉིད་དེའི་ལུས་འོག་ཏུ་ལྗིད་ཏིག་གེར་མནན་སོང་། ཁོའི་དྲན་ངོགས་
སུ་ལུས་པ་ནི། རང་གིས་ད་དུང“ང་ལངས་སུ་འཇུག་རོགས། འཛིང་ཚུལ་འདི་ནི་དེ་འདྲ་
དྲང་མོ་དྲང་བཞག་ཅིག་མ་རེད”ཅེས་སྐད་རྒྱག་བཞིན་པ་དེ་ཡིན། དེའི་རྗེས་སུ་ཁོ་ནི་
སྲིན་འབུ་ཞིག་དང་འདྲ་བར་སེང་གེ་ཡི་འོག་ནས་ཕྱི་རུ་བུད། ཁ་སྒོར་རྩྭ་སྔོན་དང་འདམ་
འབག་འབྱར་འདུག་པ་དང་། ཕྱི་ལྟག་ནི་ཆུ་སྐྱེས་ཡོ་འབོག་སྡོང་བོ་ཞིག་གི་རྩད་པར་ཕོག་
པས་སྐྲངས་འབུར་འཇུར་ནས་ཡོད། སེང་གེ་ལའང་གྲག་འགུལ་གང་ཡང་མེད་པར་ཁོའི་
སྟེང་དུ་དབང་རྩ་ཧྲིལ་པོ་ལྷོད་ནས་བདོག ཅི་ཝུན་སི་ཉིད་ཚུལ་དེར་ཡི་མ་རངས་ཏེ། རང་
ཉིད་གཞན་དེའི་གཡོ་འོག་ཏུ་ཚུད་ཟིན་སྙམ། ཁོས་ནི་སེང་གེ་ལ་གཏད་ནས་ཁུ་ཚུར་གཡུག་
ཞོར “འུ་གཉིས་ཀྱིས་མུ་མཐུད་དེ་རེབ་ཐེངས་ཉི་ཤུར་འཐབ”ཅེས་འུར་རྒྱག་དུས། གཞི་
ནས་དོན་གྱི་བྱུང་ཚུལ་གསལ་བོར་རྟོགས།
ཡུའེ་སི་ཧྥ་ནི་ད་ཅི་མོ་སྡོད་ས་དེར་ལངས་ནས་ཡོད་ཅིང་། དོན་དག་གང་ཡང་མ་བྱུང་
བའི་ཉམས་ཀྱིས་བསྐྱར་དུ་རང་གི་ཡུ་བ་དངུལ་ལས་བགྱིས་པའི་བོའུ་ཁ་གསུམ་བརྒྱད་ཅན་
གྱི་དཀྲུམ་མདའ་དེ་སྡུད་ཉར་བྱས་སོང་། མེ་མདས་རྒྱག་ཚུལ་རིགས་དེར་དཀའ་ཁག་གང་
ཡང་མེད་དེ། སེང་གེ་ཡི་མགོ་བོ་ནི་ཐག་སྣེ་རུ་བསྣར་བའི་ཀྲོ་མ་ཀྲུ་ཡི་ལྕགས་ཀྲིན་དང་བསྡུར་
ན་དམིགས་འབེན་དེ་ཆེས་ཆེ་བ་མ་ཡིན་ནམ། མོའི་ཁའི་གྲུ་ཟུར་དང་མིག་ནག་པོའི་ནང་
འགྲན་སློང་དང་འཕྱ་དགོད་དེ། མདོར་ན་མི་ལ་སྙིང་རླུང་འཕར་དུ་འཇུག་བྱེད་ཀྱི་དགོད་
འཛུམ་དེ་མངོན་འདུག མི་སྐྱོབ་པར་ཆས་ཀྱང་འདོད་དོན་ཡིད་བཞིན་མ་གྲུབ་པའི་དཔའ་
རྒོད་ཁོར་མཚོན་ན། ཁ་སྐྱེངས་པའི་མེ་ལྕེ་ཞིག་ནི་རབ་ཏུ་འབར་ཏེ་ཁོའི་རྣམ་ཤེས་དང་ཐུག་
ལ་ཁད་བྱུང་། དོན་འདི་ནི་མ་གཞི་ནས་ཁོར་ཆ་བཞག་ན་གོ་སྐབས་ཆེས་ལེགས་པོ་ཞིག་སྟེ།
རྨི་ལམ་དུའང་ཡོང་དཀའ་བ་ཞིག་གོ །ཡིན་ནའང་ཁོ་ལ་སྒྲུབ་རོགས་བྱེད་མཁན་ནི་བརྩེ་ལྷ་
ཆིའུ་པི་ཐེ་མིན་པར། འཕྱ་དགོད་བགྱི་མཁན་གྱི་ལྷ་མོ་མོ་སི་རུ་མངོན། ཚུལ་དེར་ཡིད་གཉིས་
དཔྱང་ཐག་འཛིན་རྒྱུ་གང་ཡང་མེད་དེ། ནགས་ཚལ་གྱི་ཀློང་དུ་ཡིབས་པའི་གདོན་འདྲེ་
མཐའ་དག་གིས་བར་འདིར་སོ་སོའི་ཕོ་བ་བསྐྱོར་ནས་ཁྲེལ་དགོད་བར་མེད་བྱེད་བཞིན་པ་ནི་
གདོན་མི་ཟ། དོན་འདི་དངོས་གནས་དགོད་བྲོ་བའི་ཟློས་གར་ཞིག་ཏུ་གྱུར་སྣང་སྟེ། སྐུ་ཞབས་
ཅི་ཝུན་སི་དང་པགས་པ་བཤུས་ཟིན་པའི་སེང་གེའི་གསོབ་གཟུགས་གཉིས་ཀྱིས་མཉམ་པོར་
འཁྲབ་པའི་དགོད་བྲོ་བའི་ཟློས་གར་ཞིག་ཡིན་པ་དེའོ། །
“ཁྱོད་ཡིན་ནམ། སྐུ་ཞབས་ཅི་ཝུན་སི་ལགས།” ཡུའེ་སི་ཧྥ་ཡིས་དེ་སྐད་སྨྲས་བྱུང་།
མོའི་སྐད་གདངས་ནི་དལ་ཞིང་དམའ་ལ་ལྗིད་ཀྱིས་ཁྱོགས་པས། བུ་རམ་དང་ཆ་འདྲ་བར་
དྲི་ཞིམ་གྱིས་ཁེངས་འདུག་ཅེས་སྨྲ་བར་རུང་། “ཁྱོད་ཀྱིས་བསྒྲགས་པའི་འུར་སྒྲ་དེས་ཅུང
མིན་ན་ངས་དམིགས་འབེན་ལ་མི་ཕོག་པར་བཟོས་སོང་། ཁྱོད་འགྱེལ་བའི་དུས་སུ་མགོ་
བོར་རྨས་ཆེན་པོ་ཕོག་མེད་དམ།”
“འོ། སྐྱོན་ཅི་ཡང་མ་བྱུང་།” ཅི་ཝུན་སི་ཡིས་བག་ལྷོད་པའི་ངང་ལན་ལྡོན། “ཐང་
ལ་འགྱེལ་པ་དེ་འདྲའི་ཤུགས་མི་ཆེ།” ཁོས་ངོ་ཚ་ཉོས་སོང་སྙམ་པའི་ཉམས་དང་བཅས་
རྐེད་པ་སྒུར་ནས་རང་གི་ཆེས་ལེགས་པའི་སི་ཐེ་སེན་ཞྭ་མོ་སེང་གེ་ཡི་འོག་ནས་ཕྱུང་བར་
མཛད། ཞྭ་མོ་ནི་མནན་དྲགས་པས་ཚུགས་ཀ་ཡོངས་སུ་ཤོར་འདུག་པར་སྤྲོ་གར་གྱི་ཕན་
འབྲས་ཀུན་ནས་རྫོགས། མཐུད་ནས་ཁོ་ཀུམ་ཙོག་གིས་བསྡད་བྱུང་བ་དང་། དེ་ལྟར་བསྡད་
ནས་ཤི་ཟིན་པའི་སེང་གེ་ཡི་ཆེར་གདངས་པའི་ཁ་དང་སྐྲང་སྣང་སྟེར་བའི་མགོ་བོ་བཅས་
ལ་བྱིལ་བྱིལ་བཏང་།
“སྙིང་རྗེ་བར་འོས་པའི་པེར་རྒན་པ།" ཁོས་སྐྱོ་སྣང་དང་བཅས་དེ་ལྟར་བཤད།
“དེའི་ནང་དོན་ཅི་ཞིག་ཡིན་ནམ།” ཡུའེ་སི་ཧྥ་ཡིས་རྣམ་རིག་སྐྱེན་པོའི་ངང་དུ་
དྲིས་འོངས།
“ཁྱོད་ཀྱིས་ཆེ་ཤེས། སྲས་མོ་ཡུའེ་སི་ཧྥ་ལགས།” ཅི་ཝུན་སི་ཡིས་དེ་སྐད་སྨྲས་རྗེས།
ཡང་གུ་ཡངས་ནི་སྐྱོ་གདུང་ལས་བརྒལ་པའི་ཉམས་ཤིག་མངོན་པར་བྱས་ནས “སུས་ཀྱང་
ཁྱོད་ལ་ཁག་འཇོག་བྱས་ས་མི་འགྲོ། ངས་ནི་འདི་སྐྱོབ་བསམ་པ་ཡིན། ཡིན་ནའང་དུས་
ཐོག་ཏུ་ཁྱོད་ལ་ཤེས་སུ་འཇུག་ཐབས་མ་བྱུང” ཞེས་བརྗོད་དོ། །
“སུ་སྐྱོབ་འདོད་དམ། "
“པེར་རྒན་པ་ལས་སུ་ཡོད་སྲིད། ངས་ཉིན་གང་བོར་འདི་བཙལ་བ་ཡིན། ཁྱོད་ཀྱིས་
ཤེས་དགོས་རྒྱུ་ཞིག་ལ། ལོ་གཉིས་ཀྱི་ནང་དུ། འདི་ནི་ང་ཚོའི་སྒར་སའི་ནང་གི་གཅེས་ནོར་
ཏེ། སྙིང་རྗེ་བའི་སྲོག་ལྡན་འདིར་ཆ་བཞག་ན། རྔ་མ་དཀར་པོ་ཅན་གྱི་རི་བོང་ཞིག་ལའང་
གནོད་འཚེ་གཏོང་མི་སྲིད། སྒར་སའི་ནང་གི་སྤུན་ཟླ་ཚོས་དོན་དག་འདི་ཤེས་རྗེས་སུ།
ཚང་མའི་སེམས་པ་སྡུག་གིས་ཁེངས་འགྲོ། ཡིན་ནའང་ཁྱོད་ཀྱིས་པེར་གྱིས་རང་ཉིད་ལ་རྩེ་
རོགས་བྱེད་བཞིན་པ་རྟོགས་ག་ལ་ནུས།
ཡུའེ་སི་ཧྥ་ཡི་མིག་ཟུང་ནག་པོས་གསལ་འཚེར་ལྡན་པའི་ཉམས་ཀྱིས་ཁོར་ཅེར་
འདུག ལི་ཕུའུ་ལེ∶ཅི་ཝུན་སི་ཉིད་བདེ་བླག་ངང་འགག་སྒོ་དེ་ལས་བརྒལ་ཐུབ་པར་གྱུར།
ཁོས་ད་དུང་བསམ་གཞིག་གཏོང་བའི་ཚུལ་དུ་ལངས་ནས་བསྡད་ཡོད་ཅིང་། སེར་མདོག་
བཀྲ་བའི་སྐྲ་ལོ་ནི་གཙུབ་སྟེ་གོ་རིམ་མེད་ཅིང་གཟེངས། ཁོའི་མིག་ཟུང་དུ་བློ་ཕམ་གྱི་རྣམ་
པ་ལུད་པར་མ་ཟད། དེའི་ནང་དུ་ད་རུང་དྲོད་འཇམ་གྱི་དཔྱས་བཏགས་ཤིག་ཀྱང་འདྲེས་
སྣང་ངོ་། །ཁོའི་མཛེས་སྡུག་ལྡན་པའི་བཞིན་རས་སུ་གླེང་ས་མི་འགྲོ་བའི་སྐྱོ་སྡུག་ཅིག་
ཀྱང་བསྐུངས་པས་ན། ཡུའེ་སི་ཧྥ་ནི་དེ་ལས་ལྡོག་སྟེ་ཅི་བྱེད་འདི་བྱེད་མི་ཤེས་པའི་མཐའ་
རུ་གཏུགས།
“འོ་ན་ཁྱོད་ཚོའི་གཅེས་ནོར་དེ་འདི་གར་ཡོང་དུ་བཅུག་ནས་ཅི་བྱེད་དམ།” མོས་
ཨུ་ཚུགས་དང་ཕྱིར་རྒོལ་འདྲེས་མའི་ཚུལ་དུ་ཡང“རྟ་དཀར་རབ་ཁའི་ཉེ་འཁོར་དུ་སྒར
ས་ཡེ་མེད་དོ"ཞེས་ཀྱང་དྲིས་འོངས།
“གཏེ་ངན་འདི་ཁ་སང་སྒར་ས་ལས་བྲོས་ཕྱིན་པ་རེད།” ཅི་ཝུན་སི་ཡིས་ཡིད་གདེང་
ཡོད་པའི་སྒོ་ནས“སྤྱང་ལྡོམ་གྱིས་ཁོ་སྐྲག་ནས་འཆི་རུ་མ་བཅུག་པ་ནི་ངོ་མ་ཡ་མཚན་
རེད། ཁྱོད་ཀྱིས་ཤེས་སམ། ཅི་མུའུ“ཝེ་པོ་སི་ཐེ་ལགས། ང་ཚོའི་སྒར་སའི་ནང་དུ་ཆིབས་
རྟར་བདག་དོམ་བྱེད་མཁན་ཞིག་ཡོད་པ་དེས། གཟའ་འཁོར་སྔོན་མར་རྔོན་ཁྱི་ཞིག་སྒར་
སའི་ནང་ཁྲིད་ནས་བུད་ཡོང་། ཁྱི་དེས་དངོས་གནས་པེར་སྡུག་པའི་ཨར་ལ་གཏད་སོང་།
དུས་ཚོད་འགའ་རེའི་ཡུན་དུ་དེར་སུན་སྣང་མེད་པར་པེར་གྱི་རྒྱབ་དེད་དེ། དེའི་རྐང་བའི་
ཐོག་གོ་སྐབས་ཅི་ཐོབ་ཀྱིས་སོ་འདེབས་པར་བྱེད། མཚན་མོ་རེ་རེར་ངལ་གསོ་བའི་ཚེ་ན།
པེར་ནི་སྤུན་ཟླ་ཞིག་གི་ཉལ་གདན་གྱི་འོག་ཏུ་འཛུལ་ནས་གཉིད་དེ། ཁྱི་ཕྲུག་དེར་གཡོལ་
ཅི་ཐུབ་བྱས་འགྲོ། ཕལ་ཆེར་གཅན་གཟན་འདི་འུ་ཐུག་སྟེ་གར་འགྲོའི་ལམ་བུ་མ་རྙེད་པའི་
རྐྱེན་ཏེ། དེ་ལྟ་མིན་ཚེ་ཁོ་ཕྱི་རུ་འབྲོ་མི་སྲིད། རྒྱུ་མཚན་ནི་འདི་ཉིད་སྒར་ས་དང་ཁ་བྲལ་ཚེ།
སྐྲག་ནས་འཆི་ལ་ཁད་དུ་འགྱུར་ངེས་པས་ཡིན།
ཡུའེ་སི་ཧྥ་ཡིས་གཅན་གཟན་དེའི་བེམ་པོ་ལ་བལྟས་ཙམ་བྱས་སོང་། དེ་བཞིན་དུ་ཅི་
ཝུན་སི་ཡིས་ཀྱང་དལ་མོའི་ངང་སེང་གེ་ཡི་འཇིགས་སུ་རུང་བའི་རྐང་བའི་སྡེར་མོ་དེར་
རྡེག་རྡེག་འགའ་མཛད། རྐང་བ་འདིར་ཆ་བཞག་ན་རྒྱུན་ལྡན་གྱི་སྐབས་སུའང་། དུས་
ཡུན་ཐུང་ངུའི་ནང་བ་ལང་ཆུང་བ་ཞིག་གི་ཚེ་སྲོག་ལ་རྫོགས་ཚིག་འགོད་ངེས་ཅན་ཡིན།
གཞོན་ནུ་མ་དེའི་སྐྱུ་རུ་རའི་མདོག་ཅན་གྱི་བཞིན་རས་སུ་རིམ་ཅན་དུ་དམར་མདངས་
ཤིག་མངོན་ཏེ་བུད་སོང་། འདི་ནི་ངེས་པ་དོན་གྱི་རྔོན་པ་ཞིག་གིས་གསོད་མི་འོས་པའི་རི་
དྭགས་ཤིག་བསད་པའི་ཚེ་ན། ངོ་ཚ་བའི་རྣམ་པ་དེ་ཕྱིར་མངོན་པ་རང་ཨེ་ཡིན་ནམ། མོའི་
མིག་མདངས་ཀྱང་དེ་སྔོན་ལས་ཞི་འཇམ་ཅན་དུ་གྱུར་པ་དང་། མར་བབས་པའི་མིག་
ལྕིབས་ཀྱིས་ཡར་སྔོན་བདོག་པའི་ཁྲེལ་དགོད་ཀྱི་འོད་སྣང་ནི་གཙང་ཕྱག་བཏང་ཟིན་ཏོ། །
“ངས་དགོངས་དག་ཞུ།” མོས་སྐད་མགོ་ཇེ་དམའ་རུ་བཏང་ནས “ཡིན་ཡང་ཕར་
བལྟས་དུས་ཁོ་དེ་འདྲའི་ཆེ་ཐོག ལྡིང་བའང་དེ་འདྲའི་མཐོ་བས། རྒྱུ་མཚན་དེའི་དབང་
གིས་་”
“སྙིང་རྗེ་འོས་པའི་པེར་གྱི་གྲོད་པ་ལྟོགས་ཟིན་པ་རེད་ཡ།” ཅི་ཝུན་སི་ཡིས་མྱུར་
དུ་ཤི་ཚར་བའི་སེང་གེ་ཡི་ཆེད་དུ་དག་འབུད་བྱེད་མགོ་བརྩམས། “ང་ཚོས་སྒར་ས་རུ་ཁོ་
གནམ་ལ་ལྡིང་དུ་འཇུག་བཞིན་འདུག་ལ། དེ་ལྟར་བྱེད་སྐབས་སུ་ཁོ་ལ་ཟས་སྟེར་བ་ཡིན།
གཅན་གཟན་འདིས་ད་རུང་ཤ་རྡོག་གཅིག་གི་ཆེད་དུ་ཐང་ནས་འགྲེ་ལྡོག་རྒྱག་པར་བྱེད།
དེས་ཁྱོད་མཐོང་བའི་སྐབས་སུ། ཁྱོད་ཀྱིས་ཁོ་ལ་ཟས་ཤིག་སྟེར་རྒྱུ་རེད་བསམས་ཡོད།”
ཡུའེ་སི་ཧྥ་ཡི་མིག་ཟུང་གདངས་ཚད་གློ་བུར་ཇེ་ཆེར་བུད་སོང་།
“ད་ཅི་ཅུང་ཙམ་མིན་ན་ངས་ཁྱོད་ལ་བརྒྱབ་ཟིན།” མོས་སྐད་ཆེན་པོས“ཁྱོད་ནི་
བརྒྱུགས་ཡོང་སྟེ་ངེད་གཉིས་ཀྱི་བར་དུ་སླེབས་འདུག དེ་ལྟར་བཤད་ཡོང་ན་ཁྱོད་ཀྱིས་
རང་གི་སེམས་ནས་གཅེས་བཞིན་པའི་སེང་གེ་དེ་སྐྱོབ་བསམ་པ་རེད་ཨང་། སྲོག་ལ་མ་
འཛེམས་པར་བརྒྱུགས་ཡོང་བ་རེད་ཨང་། དེ་འདྲ་ཡིན་ན་ཧ་ཅང་བཟང་། སྐུ་ཞབས་ཅི་
ཝུན་སི་ལགས། ང་ནི་སྲོག་ཆགས་ལ་བྱམས་ཤིང་བརྩེ་བའི་མི་ཚོར་དགའ་བ་ཡིན”ཞེས་
སྨྲ་བར་བྱེད།
བདེན་ཏེ། ད་ལྟ་མོའི་མིག་མདངས་ནང་བརྩེ་ཞེན་གྱི་གྲུབ་ཆ་རབ་ཅིག་མངོན་ནས་
བདོག མདོར་དྲིལ་ན་རབ་ཏུ་ཕམ་པའི་གད་སྙིགས་ནང་དཔའ་བོ་ཞིག་འཁྲུངས་པར་གྱུར།
ཅི་ཝུན་སི་ཡི་བཞིན་གྱི་རྣམ་པ་ལས་ཀྱང་རང་ཉིད་ལ“སྲོག་ཆགས་བརྙས་བཅོས་བྱེད་པ་
འགོག་པའི་མཐུན་ཚོགས”སུ་གལ་འགངས་ཆེ་བའི་ལས་གནས་ཤིག་བཙལ་ཐུབ་ཟིན་
པ་དང་འདྲ།
“ང་ནི་མ་གཞི་ནས་སྲོག་ཆགས་ལ་དགའ་བ་ཡིན།” ཁོས་མུ་མཐུད་དེ“རྟ་དང་ཁྱི།
མོ་ཞི་ཁོ་ཡི་སེང་གེ བ་ལང་། ཉ་ཆེན་རྨིགས་པ་བཅས་སོ”ཞེས་བརྗོད།
“ང་ནི་ཉ་ཆེན་རྨིགས་པ་ལ་སུན་སྣང་སྐྱེས་འགྲོ།” ཡུའེ་སི་ཧྥ་ཡིས་དེའི་མུར་ཕྱིར་
རྒོལ་གྱི་ཚུལ་དུ “འདམ་དང་ཆུ་དག་ཙ་ར་ར་བྱེད་པས། མཐོང་མ་ཐག་ཏུ་ལུས་ཀུན་པོ་སྦྲིད་
པར་བཏང་འགྲོ” ཞེས་ལབ་འོངས།
“ངས་ཉ་ཆེན་རྨིགས་པ་བཤད་སོང་ངམ།” ཅི་ཝུན་སི་ཡིས“ངས་སྨྲ་འདོད་པ་ནི་
གཙོད་ཡིན་པ་འཆུགས་མེད”ཟེར།
ཡུའེ་སི་ཧྥ་ཡི་བསམ་བཟང་གིས་མོར་ཁ་གསབ་ཀྱི་ཐབས་ཤེས་སྐོར་ཞིག་དྲན་དུ་
བཅུག་སོང་བར། མོས་འགྱོད་གདུང་གི་ཚུལ་དུ་ལག་པ་ཚུར་བསྲིངས་བྱུང་། དུས་མཚུངས་
སུ་མོའི་མིག་མཐའ་རུ་གསལ་ལ་དྭངས་པའི་མཆི་ཞགས་འཁྱིལ་ནས་འདུག
“ང་ལ་བཟོད་གསོལ་བྱེད་རོགས། སྐུ་ཞབས་ཅི་ཝུན་སི་ལགས། བཟང་ངམ། ཁྱོད་
ཀྱིས་ཤེས་གསལ་ལྟར། ང་ནི་བུ་མོ་གཞོན་ནུ་མ་ཞིག་ཡིན། ཐོག་མའི་དུས་ནང་ང་ཧ་ཅང་
སྐྲག་སོང་། ངས་པེར་བསད་ཟིན་པས། སེམས་ནང་སྡུག་བསྔལ་ཤིན་ཏུ་ཆེ། ཁྱོད་ཀྱིས་ངའི་
ཚོར་བ་ཅི་འདྲའི་སྡུག་པོ་ཡིན་པར་རྒྱུས་ལོན་བྱེད་དཀའ། ངས་སྔ་མོ་ནས་ཤེས་ཡོད་ཚེ།
འདི་ལྟར་གཏན་ནས་སྒྲུབ་མི་སྲིད།”
ཅི་ཝུན་སི་ཡིས་མོས་བསྲིངས་ཡོང་བའི་ལག་པ་བསྡམས་སོང་། ཁོས་དེ་ལྟར་བསྡམས་
ནས་ཡུད་ཙམ་འགོར། རང་གི་དགོངས་དྭངས་ཀྱིས་པིར་ཤི་བ་ལས་བསྐྱེད་པའི་སྐྱོ་གདུང་ལ་
ཚད་བཀག་ཅི་ཐུབ་བགྱིས། ཆེས་མཐའ་མར་ཁོས་ཡུའེ་སི་ཧྥ་ལ་གུ་ཡངས་གནངས་སོང་ངོ་། །
“ད་ནི་དོན་དག་འདི་བསྐྱར་དུ་མི་གླེང་བར་ཞུ། སྲས་མོ་ཡུའེ་སི་ཧྥ་ལགས། པེར་གྱི་
ཚུགས་ཀ་ནི་ལོ་ན་གཞོན་པའི་སྲས་མོ་སུས་མཐོང་ཡང་འཇིགས་ཤིང་སྐྲག་འགྲོ། ངས་སྤུན་
ཟླ་ཚོར་འགྲེལ་བཤད་བཟང་པོ་བྱེད་ཁོ་ཐག་ཡིན།”
“ཁྱོད་དངོས་གནས་ང་ལ་མི་སྡང་ངམ།” ཡུའེ་སི་ཧྥ་ཡིས་ཡིད་ཀྱི་འཕྱོ་རླབས་གནོན
མ་ཐུབ་པར་ཁོ་དང་ཉེ་བར་བཅར། མོའི་མིག་མདངས་ནི་ཧ་ཅང་བསུང་དྲོད་ལྡན་པ་སྟེ།
སྐྱིད་པོ་དང་རེ་ཞུ་ཡི་ཀློང་དུ་ད་རུང་སྙན་ཞིང་འཇེབས་ལ་འགྱོད་ཅིང་གདུང་བའི་ཉམས་
ཤིག་འདྲེས་ནས་ཡོད། “སུ་ཞིག་གིས་ངའི་བྱི་ལ་ཆུང་བ་དེ་བསད་ཚེ། ང་ནི་དེའི་སྟེང་ལ
སྡང་སེམས་སྐྱེས་ནས་འཆི་ངེས། ཁྱོད་ཀྱིས་མདེའུ་ཁྱར་ཕོག་པའི་ཉེན་ཁར་མ་འཛེམས་
པར་ཁོ་སྐྱོབ་པར་བརྒྱུགས་པ་རེད། ཚུལ་དེ་ནི་ཅི་འདྲའི་དཔའ་ངར་ལྡན་ཞིང་བྱམས་
སེམས་ཀྱིས་ཁེངས་པ་ལ་ཨང་། འདི་འདྲའི་སྦྱོར་བ་སྤེལ་མཁན་གྱི་མི་ནི་ཅི་འདྲའི་ཉུང་
ཨང་།” འདི་ནི་ཕམ་ཁའི་ཁྲོད་ནས་བླངས་པའི་རྒྱལ་ཁ་ཡིན་ལ། དགོད་བྲོ་བའི་གར་ནི་
ཚད་ལྡན་གྱི་ཟློས་གར་དུ་གྱུར་པ་མ་ལགས་སམ། ཨ་མའི་བུ། ལུ་ཕུའུ་ལེཅི་ཝུན་སི་ལགས།
ད་ལྟ་མུན་ཡོངས་སུ་རུབ་སོང་། སྲས་མོ་ཡུའེ་སི་ཧྥ་གཅིག་པུ་རྟར་བཞོན་ཏེ་ཁྱིམ་ནང་
ལྡོག་ཏུ་བཅུག་ན་ག་ལ་ཆོག དེ་ཡང་ཅི་ཝུན་སི་ཡི་ཆིབས་རྟར་མཚོན་ན་འགྲོ་འདོད་མེད་
པའི་ཚུགས་ཀ་མངོན་འདུག་ཀྱང་། ཁོས་ཡང་བསྐྱར་སྒ་སྟན་བསྟད་རྗེས་མོ་དང་འགྲོགས་
ནས་ཕྱིར་སོང་། སྲས་མོ་དང་སྲོག་ཆགས་ལ་སྲུང་སྐྱོབ་བྱེད་མཁན་གྱི་མི་སྟེ། ཁོ་གཉིས་ནི་
དཔུང་བ་མཉམ་གཤིབས་སྒོས་འཇམ་མཉེན་གྱི་རྩྭ་ར་བརྒལ་ནས་ཕྱིན། ཁོར་ཡུག་ཀུན་ཏུ་
རྩྭ་ཐང་གི་སྤུས་ལེགས་པའི་འདམ་སའི་དྲི་མ་དང་མཛེས་སྡུག་ལྡན་པའི་མེ་ཏོག་གི་དྲི་མ་
ཞིམ་པོས་ཁྱབ་སྣང་ངོ་། །རི་སྤྱང་དག་གིས་རྒྱང་ཐག་རིང་བའི་རི་འབུར་ཕྱོགས་སུ་ངུ་སྒྲ་
སྒྲོག་ཀྱང་། ཁོ་ཚོ་ལ་སྐྲག་སྣང་ཏིལ་ཙམ་ཡང་འབྱུང་གིན་མེད། ཡིན་ནའང་་
ཡུའེ་སི་ཧྥ་ཡིས་རྟ་ཕོར་བསྐུལ་ཏེ་ཉེ་སར་བཏུད་ཐོག ལག་པ་ཆུང་ངུ་དེས་ཅི་ཞིག་
འཚོལ་གྱིན་གདའ། བར་དེར་ཅི་ཝུན་སི་ཡིས་མོའི་ལག་པ་རྙེད་ཟིན། ཆིབས་རྟ་ཟུང་ཡང་
གོམ་པ་མཉམ་པོར་མདུན་དུ་སྐྱོད་པར་བྱེད། ལག་པ་གཉིས་ནི་ཟྭ་བརྒྱབ་བལྟར་འབྲལ་བ་
མེད་དེ། ལག་པ་གཅིག་གི་བདག་པོ་ཡིས་སྔོན་མ་བྱས་ནས་ཁ་གྲག་སོང་།
“སྔོན་ཆད་ང་གཏན་ནས་སྐྲག་མ་མྱོང་། ཡིན་ཡང་ཁྱོད་ཀྱིས་བསམ་བློ་ཞིག་སྐོར་
དང་། གལ་སྲིད་ཕྱིར་འཁྱམས་སེང་གེ་ངོ་མ་ཞིག་ལ་འཕྲད་ཚེ། ཇི་ལྟར་ཁ་གཏད་གཅོག་
རྒྱུ་ཡིན། སྙིང་རྗེ་བའི་པེར་ལགས། ཁྱོད་དང་མཉམ་དུ་ཕྱིན་པ་ཡིས་བདག་ལ་སྤྲོ་བ་མང་
པོ་བསྐྱེད་དོ། །”
ཨའོ་ཐང་ན་ཉིད་ཁང་བ་ཡི་བར་ཁྱམས་སུ་ཙོག་ནས་ཡོད།
“ཝེ། ལི་ཕུའུ།” ཁོས་སྐད་ཆེན་པོས“ཁྱོད་ཡིན་ནམ”ཞེས་དྲིས་བྱུང་་
“ཁོས་ང་བསྐྱལ་ནས་ཡོང་བ་རེད།” ཡུའེ་སི་ཧྥ་ཡིས“ང་ལམ་འཆུགས་སོང་བས།
དུས་ཚོད་མང་པོ་ཆུད་ཟོས་སུ་བཏང”ཞེས་སྨྲ་བར་བྱེད།
“ཁྱོད་ལ་བཀའ་དྲིན་ཆེ་ཞུ།” བ་ལང་གི་རྒྱལ་པོས་སྐད་མགོ་མཐོན་པོས “འདི་གར་
ཞག་སྡོད་བྱོས་ཤིག ལི་ཕུའུ། སང་ཉིན་ཞོགས་པར་སྒར་ས་རུ་ཕྱིན་ན་འགྲིག” ཟེར།
འོན་ཀྱང་ཅི་ཝུན་སི་ཡིས་ཁས་མ་བླངས། ཁོ་ནི་ངེས་པར་སྒར་ས་རུ་ཕྱིར་འགྲོ་དགོས་
ཏེ། ཞོགས་པའི་དུས་ནང་ཕྱ་བྱས་ཟིན་པའི་ཟོག་སྐོར་ཞིག་ལམ་ལ་ཆས་དགོས་པའི་རྐྱེན་
གྱིས་རེད། ཁོས་གཟིམ་ས་བདེ་ཞེས་སྨྲས་འཕྲལ། རྟ་ཕོར་ལྕག་གིས་སྐུལ་ཞོར་བུད་སོང་།
ཆུ་ཚོད་གཅིག་གི་རྗེས་སུ་གློག་གཟིམས་བྱུང་། ཡུའེ་སི་ཧྥ་ཡིས་གཉིད་གོས་གོན་ནས་
ཁོའི་ཉལ་ཁང་གི་སྒོ་ཁར་ཕྱིན། གྱོ་རྩིག་གིས་བར་ཆོད་བགྱིས་པའི་བར་ཁྱམས་ལ་ཁ་གཏད་
དེ། ཁང་བའི་ནང་གི་བ་ལང་རྒྱལ་པོར་འདི་སྐད་བརྡ་སྦྲན་པར་མངོན།
“ཝེ། ཨ་ཕ་ལགས། ཁྱོད་ཀྱིས ‘གདོན་འདྲེ་རྣ་ཆད' དུ་འབོད་པའི་མོ་ཞི་ཁོ་ཡི་སེང་
གེ་བགྲེས་པོ་དེ་ངོ་ཤེས་སམ། དེ་ནི་སྐུ་ཞབས་མ་ཏིང་གི་ལུག་རྫི་ཀང་ཁྲ་ལེ་སི་གསོད་མཁན་
དང་། ཡང་ས་ལ་ཏ་ཕྱུགས་རར་བེའུ་ལྔ་བཅུ་ལྷག་བསྒྲལ་མཁན་དེ་རང་ཡིན། ཧེ། དེ་རིང་
ཕྱི་དྲོ་ངས་རྟ་དཀར་རབ་ཁར་གཅན་གཟན་ངན་པ་དེའི་ཚེ་སྲོག་བཅད་ཟིན། ཕ་རོལ་པོ་
མཁའ་ལ་མཆོང་ནས་ཡོང་བཞིན་པའི་སྒང་དུ། བདག་གིས་དཀྲུམ་མདའི་ཁ་གསུམ་བརྒྱད་
ཅན་དེ་སྤྱད་ནས་ཁོའི་ཀླད་པའི་སྟེང་ལ་མདེའུ་གཉིས་བརྒྱབ་སོང་། དེ་ཡི་རྣ་བ་གཡོན་པ་
ནི་ཀང་ཁྲ་ལེ་སི་རྒན་པས་རལ་གྲིས་དུམ་བུ་ཞིག་བཞར་སྣང་བས། ངས་བལྟས་ཙམ་ཉིད་
ནས་ངོས་ཟིན་བྱུང་། ཁྱོད་ཀྱིས་དངོས་སུ་བརྒྱབ་ཀྱང་ཕོག་ཚད་འདི་འདྲའི་གཟི་མོ་ཡིན་
དཀའ། ཨ་ཕ་ལགས།”
“ཁྱོད་ངོ་མ་ངར་བ་རེད།” སྐད་མགོ་མཐོ་བའི་པུན་ཨེན་གྱིས་རང་གི་གློག་གཟིམས་
ཟིན་པའི་ཉལ་ཁང་ནང་འབྲུག་སྒྲ་གྲག་འདྲའི་སྐད་ཀྱིས་དེ་ལྟར་སྨྲས་འོངས།

དགེ་ལས་གྲངས་རིག་འཆད་ཁྲིད།

ངས“སློབ་གསོའི་ལས་དོན་ཐད་ལ་སྒོར་བྱེ་བ་ལྔ་ལྷག་གི་ཞལ་འདེབས་མང་པོ་ཞིག་
འབྱོར་འདུག་པ་མཐོང་བྱུང”ཞེས་བཤད།
ངས་དགོང་དྲོའི་ཚགས་པར་ལས་སྤྲོ་སྣང་བསྐྱེད་པའི་གསར་འགྱུར་ཐུང་བའི་རིགས་
ལ་བལྟས་པ་དང་། ཅེ་ཧྥུ“པི་ཏེ་སི་ཡིས་དུ་བའི་ལོ་མ་གང་ཟའི་ནང་རྫོང་བཞིན་འདུག
ཅེ་ཧྥུ་ཡིས“དོན་འདི་གླེང་ན། ང་ལ་བཤད་རྒྱུ་མང་པོ་ཡོད་པར་མ་ཟད། གཏམ་བཤད་
ཐེངས་ཤིག་སྤེལ་ཏེ། དགེ་ལས་གྲངས་རིག་འཛིན་གྲྭའི་སློབ་མ་ཡོད་ཚད་ལ་ཉན་དུ་བཅུག་
ཆོག”ཟེར།
ངས“ཁྱོད་ཀྱིས་ཡོད་ཚད་ཟེར་བ་ནི”ཞེས་དྲིས་པ་ན།
ཅེ་ཧྥུ་ཡིས“འོ། རེད། ངས་ཁྱོད་ལ་བཤད་མ་མྱོང་། ང་དང་ཨན་ཏའེ•ཐ་ཁོ་ཡིས་སྔོན་
ཆད་དགེ་ལས་སྒྲུབ་མྱོང་། རེད་རེད། དེ་ནི་ལོ་ངོ་བརྒྱད་ཀྱི་སྔོན་དུ་ཡ་ལི་སང་ན་ཁུལ་ན་ཡོད་
པའི་སྐབས་ཀྱི་དོན་ཞིག་ཡིན། ཨན་ཏའེ་དང་ངེད་གཉིས་རྟ་ཕོ་གཉིས་ཀྱིས་དྲུད་པའི་ཤིང་རྟ་
ཞིག་ལ་བསྡད་དེ་ཅི་ལི་གཙང་བོའི་འབབ་ཡུལ་གྱི་རི་ཁུལ་དུ་དངུལ་གྱི་གཏེར་ཁ་འཚོལ་དུ་
སོང་། ངེད་གཉིས་ཀྱིས་གཏེར་ཁུངས་རྙེད་པས། གཏེར་ཁུངས་དེ་ཐ་ཁོ་སིནགྱི་མི་ཞིག་ལ་
སྒོར་ཁྲི་གཉིས་དང་སྟོང་ལྔ་བྱས་ཏེ་བཙོངས། ངེད་གཉིས་ཀྱིས་དངུལ་འཛིན་དེ་དངུལ་ཁང་
ནས་དངུལ་ལོར་ལ་བརྗེས་ནས་སྒོར་མོ་སྟོང་རེ་ཁུག་མ་ཞིག་གི་ནང་དུ་བཅུག་སྟེ། ཁུག་མ་
རྣམས་ཤིང་རྟའི་ནང་དུ་བརྩིགས། སྐབས་དེར་ངེད་གཉིས་ས་ན་ཡོད་པ་དང་གནམ་ན་ཡོད་པ་
ཡང་མ་ཤེས་པར་ཤར་ཕྱོགས་སུ་ལེ་དབར་བརྒྱ་ལྷག་ལ་ཡོང་དུས་རིམ་བཞིན་རྣམ་རིག་སོར་
ཆུད་བྱུང་། ཁྱོད་ཀྱིས་པིན་ཞི་ཧྥ་ཉི་ཡ་ལྕགས་ལམ་ཀུང་སིའི་ལས་རིགས་ལོ་འཁོར་ཚགས་
པར་ལ་ལྟ་བ་དང་། ཡང་ན་འཁྲབ་སྟོན་པ་ཞིག་གིས་ཁོའི་གླ་ཕོགས་བཤད་པ་ལ་ཉན་ཚེ་སྒོར་
ཁྲི་གཉིས་དང་སྟོང་ལྔ་མང་རྒྱུ་མེད་མོད། ཡིན་ནའང་། ཁྱོད་ཀྱིས་ཤིང་རྟའི་རས་ཁེབས་ཕྱིས་ཏེ་
རྐང་གཏད་བརྒྱབ་ནས་དངུལ་ལོར་བཅུག་པའི་ཁུག་མ་རེ་རེ་ཐང་ལ་འཕེན་པ་དང་། དངུལ་
སྒོར་ཕན་ཚུན་ཐོ་བརྒྱབ་ནས་སང་སྒྲ་གྲག་དུས། ཁྱོད་ཀྱི་སེམས་སུ་རང་ཉིད་ནི་མཚན་ཕུད་
བྱས་ཏེ་ལས་གཉེར་བྱེད་པའི་དངུལ་ཁང་ཞིག་དང་མཚུངས།
ཉིན་གསུམ་པར། ངེད་གཉིས་གྲོང་རྡལ་ཆུང་ཆུང་ཞིག་ཏུ་སླེབས། གྲོང་རྡལ་དེ་ནི་གྲལ་
དག་ཅིང་མཛེས་ཤིང་ལྟ་ན་སྡུག་པ་དང་། དེ་ནི་རང་བྱུང་གི་མཛེས་ལྗོངས་སམ་ཡང་ན་ལན་
ཏེ—མའེ་ཁོ་ན་ལ་ཚའེ་ཡི་རི་མོའི་བརྩམས་ཆོས་ཤིག་དང་མཚུངས། གྲོང་རྡལ་དེ་རི་
གཤམ་ཞིག་ཏུ་ཆགས་ཡོད། ཕྱོགས་བཞིར་མེ་ཏོག་དང་ལྗོན་ཚལ་གྱིས་བསྐོར་ཅིང་། སྡོད་
དམངས་སྟོང་ཕྲག་གཉིས་ཙམ་ཡོད་ལ། དེ་དག་ནི་གཞུང་དྲང་ལ་གུས་ཞབས་ལྡན་པ་དང་།
བག་ཕེབས་ལ་ལྷོད་གཡེང་ཆགས། གྲོང་རྡལ་ཆུང་བ་དེའི་མིང་ལ་པའེ་ཧྭ་གྲོང་ཚོ་ཟེར་བ་འདྲ།
གནས་དེར་ལྕགས་ལམ་མེད་ཅིང་། རྙོག་ཟིང་སློང་མཁན་མེད་ལ། ཤར་ཁུལ་གྱི་ཡུལ་སྐོར་པ་
ཡང་མེད།
“ང་དང་ཨན་ཏའེ་གཉིས་ཀྱི་དངུལ་ལོར་དེ་རྣམས་རེ་བའི་དངུལ་ཁང་ཞེས་པ་ཟེར་
བ་ཞིག་ཏུ་བཅོལ་ཏེ། ངེད་གཉིས་ཀྱི་མིང་ཐོག་ནས་དངུལ་འཛིན་བྱང་བུ་ཞིག་བཟོས་རྗེས་
ཐེན་ཅིན་མགྲོན་ཁང་དུ་ཁང་བ་ཞིག་ཐོ་འགོད་བྱས་ཏེ་བསྡད། དགོང་འཚལ་འཐུངས་རྗེས།
ངེད་གཉིས་ཀྱིས་གང་ཟའི་ནང་གི་དུ་བར་མེ་བསྒོས་པ་དང་། བར་ཁྱམས་སུ་བསྡད་དེ་དུ་བ་
འཐེན། སྐབས་དེར་ངས་བསམ་བློ་ཞིག་གཏོང་དུས་ཡིད་ལ་གཞན་ཕན་གྱི་ལས་ཤིག་བསྒྲུབ་
རྒྱུ་དྲན། ངས་བསམས་ན་མགོ་གཡོག་མགོ་སྐོར་གཏོང་མཁན་དག་གིས་ཀྱང་ནམ་ཞིག་གི་
ཚེ་གཞན་ཕན་གྱི་ལས་ཤིག་བསྒྲུབ་རྒྱུ་ཡིད་ལ་དྲན་སྲིད།
“མི་ཞིག་གིས་གཡོ་དང་སྒྱུ་ལ་བརྟེན་ནས་གཞན་གྱི་ལག་ནས་སྒོར་མོ་མང་པོ་མང་
པོ་ཞིག་བླངས་རྗེས། ཁོའི་ཡིད་ལ་འཇིགས་སྐྲག་ཅིག་སྐྱེ་སྲིད་པས། འགྱོད་བཤགས་ཀྱི་ཆེད་
དུ་རང་ལ་ཐོབ་པའི་སྒོར་མོ་དེ་ལས་ཉུང་ཙམ་ཞིག་དགེ་བའི་ཕྱོགས་སུ་གཏོང་བ་ཡིན། གལ་
ཏེ་ཁྱོད་ཀྱིས་ཞིབ་ཏུ་བརྟགས་ན། དེ་དག་གི་དགེ་བ་སྒྲུབ་སྟངས་ནི་རང་གི་ཐབས་ཇུས་ལ་
བརྟེན་ནས་ཐོབ་པའི་སྒོར་མོ་དེ་དག་ཕྱིར་སྒོར་མོ་ཡོང་སའི་མི་དག་གི་སྟེང་དུ་བཀོལ་བ་ཡིན།
“མི་ཀ་པར་དཔེ་བཞག་ན། ཁོས་ས་སྣུམ་མང་པོ་ཞིག་མཚན་མོར་སྒྲོན་འོད་འོག་ཏུ་
ཆབ་སྲིད་དང་དཔལ་འབྱོར་རིག་པ་སྦྱངས་ཤིང་། ཐོ་ལ་སིའི་ཁེ་ལས་དོ་དམ་ལ་ཞིབ་འཇུག་
བྱེད་པའི་སློབ་མ་དབུལ་བོ་བཙོངས་ནས་ཐོབ་པའི་སྒོར་ཁྲི་བརྒྱ་ཕྲག་ལོངས་པ་དེ་སློབ་
ཆེན་དང་ཆེད་སྦྱོང་སློབ་མར་ཞལ་འདེབས་སུ་ཕུལ་བ་རེད།
ཡང་མི་ཁ་པར་མཚོན་ན། ཁོའི་རྒྱུ་ནོར་མཐའ་དག་ནི་ལུས་ཤུགས་དང་ལག་ཆ་ལ་
བརྟེན་ནས་བཟའ་བཅའ་འཚོལ་བའི་བཟོ་པ་དཀྱུས་མའི་མགོ་ནས་བཏོགས་པ་ཡིན། ཁོས་
རྒྱུ་འབྲས་བསྣོགས་པའི་སྒོ་ནས་རང་ལ་ཐོབ་པའི་སྒོར་མོ་སྐོར་ཞིག་ཕྱིར་བཟོ་པ་དཀྱུས་མ་
དེ་དག་ལ་སྟེར་བ་རེད།
“མི་ཁ་པས‘འོ་ཡ། ངས་ནི་སློབ་གསོའི་མིང་ཐོག་ནས་དགེ་བ་ཞིག་སྒྲུབ། སྒོར་མོ་
དེ་དག་ནི་ངལ་རྩོལ་མི་དམངས་ཀྱི་མགོ་ནས་བཏོགས་པ་ཡིན།’ ཁོས་རང་གིས་རང་ལ་ཁ་
དཔེར་ཡང་བཟང་པོའི་ལས་གཅིག་གིས་ངན་པའི་ལས་བརྒྱ་འགེབས་ཐུབ་ཟེར་བ་མ་ཡིན་
ནམ་ཟེར།
“དེར་བརྟེན་ཁོས་སྒོར་མོ་བྱེ་བ་བརྒྱད་ཞལ་འདེབས་སུ་ཕུལ་ཏེ། ཆེད་དུ་དཔེ་མཛོད་
ཁང་ཞིག་བསྐྲུན། རང་བྲོ་ཁུག་མ་བྱས་ཏེ་དཔེ་མཛོད་ཁང་བསྐྲུན་དུ་ཡོང་བའི་བཟོ་པ་ཚང་
མར་ཡང་གླ་ཆ་ཅུང་ཙམ་ཐོབ།
“ཀློག་པ་པོ་མང་པོས‘དཔེ་མཛོད་ཁང་བསྐྲུན་རྗེས། དཔེ་ཆ་ཇི་ལྟར་བྱེད’ཅེས་དྲི་
བ་བསྟུད་མར་བཏོན།
“མི་ཁ་པ་དེས‘ངས་དེ་ལ་ཁ་ཡ་མི་བྱེད། ‘ངས་ཁོ་ཚོར་དཔེ་མཛོད་ཁང་ཞིག
བསྐྲུན་པ་ཡིན། དཔེ་མཛོད་ཁང་འགྲུབ་ཟིན་པ་མིན་ནམ། དེ་ལྟར་བཤད་ན། གལ་ཏེ་ངས་
ཁྱོད་ཚོར་གནང་སྦྱིན་བྱས་པ་ནི་ཀང་ཐིའེ་ཐུའོ་ལ་སི་ཡི་ཁྱད་འཕགས་མ་རྐང་ཡིན་རྒྱུ་
ན། ཁྱོད་ཀྱིས་ངས་ཁོ་ཚོར་མ་རྐང་གི་ནང་གི་གྲངས་ཚད་བརྫུས་མ”གསལ་བར་བསྟན་
ནས་ཁ་གསབ་བྱ་དགོས་ཞེས་རེ་བ་འདོན་རྒྱུ་ཡིན་ནམ། ཁྱོད་ཚོས་སྐྱིད་པོ་མ་དྲན’ ཟེར།
“དོན་དག་འདི་སྐྱུར་ཞོག ངས་ད་ལྟ་བཤད་པ་ནང་བཞིན། སྒོར་མོ་མང་པོ་ཞིག་རག་
རྗེས། ངས་ཀྱང་གཞན་ཕན་གྱི་ལས་ཤིག་སྒྲུབ་འདོད་སྐྱེས། ང་དང་ཨན་ཏའེ་གཉིས་ལ་མི་
ཚེ་འདིར་ཐོག་དང་པོར་འདི་ལྟ་བུའི་སྒོར་མོ་མང་པོ་ཞིག་རག་པ་ཡིན། ད་ནི་སེམས་རྣལ་
དུ་ཕབ་ནས་སྒོར་མོ་དེ་ངེད་གཉིས་ལ་ཇི་ལྟར་འཐོབ་པར་འདང་རྒྱག་དགོས།
“ངས ‘ཨན་ཏའེ།’ ‘འུ་གཉིས་ལ་སྒོར་མང་པོ་ཞིག་ཡོད་པ་འདི་མི་གཞན་ལ་
མཚོན་ན་བསམ་ཡུལ་ལས་འདས་པ་ཞིག་མིན་ནའང་། འདོད་ཆུང་ཆོག་ཤེས་ཅན་གྱི་འུ་
གཉིས་ལ་མཚོན་ན་ཀོ་ལི་སའེ་སི"ལྟར་དུ་ཕྱུག་པོར་ཆགས་པས། ངའི་སེམས་ལ་མིའི་
རིགས་ལ་ཕན་པའི་ལས་ཤིག་བསྒྲུབ་འོས་སྙམ’ཞེས་བཤད།
“ཨན་ཏའེ་ཡིས ་ང་ལའང་ཚོར་བ་དེ་འདྲ་ཞིག་འདུག ཅེ་ཧྥུ།' ‘འུ་གཉིས་ཀྱིས་
ཐབས་ཇུས་སྣ་ཚོགས་ལ་བརྟེན་ནས་སེམས་ཅན་གྱི་མགོ་སྐོར་ཏེ་སྒོར་མོ་བཙལ། ཁུག་མ་ནས་
རང་འབར་རྒྱག་པའི་སའེ་ལུའོ་ལའོ་བཙོངས་པ་ནས་ཙུའོ་ཀྲི་ཡ་ཁུལ་ནས་ཧུའོ་ཁོ-ཧྲི་སྨི་
སི་ཡི་ཙུང་ཐུང་འགྲན་རྩོད་དྲན་རྟེན་རྟགས་ཀྱི་ཚོང་བརྒྱབ། གལ་ཏེ། འུ་གཉིས་ཀྱིས་དགེ་
ལས་ཤིག་བསྒྲུབས་ན་ང་ཚོ་དངོས་སུ་འཇིག་རྟེན་སྐྱོབ་པའི་དམག་དཔུངཁྲོད་ཞུགས་ཏེ་རྔ
རྡུང་དར་འཕྱར་བྱེད་མི་དགོས་ལ། ཡང་ན་པོ་ཏི་ཞུང“གི་མ་ལག་ལྟར་དམ་པའི་གསུང་རབ་
ཀྱི་འཛིན་གྲྭར་ཞུགས་མི་དགོས་པས། ངས་ལས་འདི་ལ་ཚོད་ལྟ་ཞིག་བྱེད་འདོད།’
“ཨན་ཏའེ་ཡིས ‘ང་ཚོས་ཅི་ཞིག་བསྒྲུབ་དགོས་སམ།’ ‘'དབུལ་བོ་དག་ལ་ཟས་
སྦྱིན་གཏོང་དགོས་སམ། ཡང་ན་སྒོར་སྟོང་གཉིས་ཆའོ་ཀྲི“ཁོ་ཐ་ལིའུ་ལ་བསྐུར་དགོས' ཟེར།
“ངས ‘དེ་དག་བྱས་ན་མི་འགྲིག’ ‘སྒོར་མོ་འདི་བཀོལ་ཏེ་དགེ་ལས་ཤིག་བསྒྲུབས་
ན་མང་འགྲོ། སྔོན་ཆད་མགོ་གཡོག་མགོ་སྐོར་བྱས་པའི་ཉེས་པ་འདག་ཐབས་སུ་མི་འདང་
བས། ངེད་གཉིས་ཀྱིས་བར་མ་བར་གྱི་བྱ་བ་ཞིག་བཙལ་ཏེ་བསྒྲུབས’ ཞེས་བཤད།
“ཉིན་གཉིས་པར། ངེད་གཉིས་པའེ་ཧྭ་གྲོང་ཚོར་འཁྱམ་ཉུལ་བྱེད་སྐབས། རི་བོ་ཆུང
བ་དེའི་ལྡེབས་སུ་གྱོ་མོ་དམར་པོའི་ཁང་བ་ཆེན་པོ་ཞིག་ཡོད་པ་མཐོང་། དེའི་ནང་མི་བསྡད་
མེད་པ་འདྲ། ཡུལ་མི་ཚོས་བཤད་པ་ལྟར་ན། ལོ་འགའི་སྔོན་ལ་དེ་ནི་གཏེར་ཁའི་བདག་
པོ་ཞིག་གི་སྡོད་ཁང་ཡིན། ཁང་བ་གསར་བ་འགྲུབ་ནས་ཁང་བའི་ནང་མཛེས་སྤྲས་བྱེད་
དགོས་དུས་གཏེར་ཁའི་བདག་པོའི་ལག་ཏུ་སྒོར་གཉིས་དང་ཞོ་བརྒྱད་ལས་མེད་པས། ཁོ་
ཡིད་སྐྱོ་བས་ཁེངས་ཏེ་སྒོར་མོ་དེས་ཆང་ཉོས་པ་དང་། ཆང་འཐུངས་རྗེས་ཁང་བའི་སྟེང་
ནས་མཆོངས་ཏེ་རང་ཤི་བརྒྱབ་པས། ཁོའི་བེམ་པོ་ཁོ་ས་ལ་བརྡབས་སའི་གནས་དེར་དུར་
སྦས་བྱས་ཡོད་ཟེར།
“ང་དང་ཨན་ཏའེ་གཉིས་ཀྱིས་ཁང་བ་དེ་མཐོང་མ་ཐག་ངེད་གཉིས་ལ་གཅིག་
མཚུངས་ཀྱི་དྲན་ཚུལ་ཞིག་སྐྱེས་བྱུང་། ཁང་བ་དེའི་ནང་གློག་སྒྲོན་སྤྲད། སྒོ་སམ་སུབ་
བྱེད་འགའ་ཉོས། དགེ་རྒན་ཆེན་མོ་འགའ་གདན་དྲངས། སྤང་རྩྭའི་སྟེང་དུ་ལྕགས་ཀྱིས་
བརྡུངས་པའི་ཁྱི་ཞིག་དང་ཧ་ལ་ཁོ་ལེ་སི། ཆོས་དཔོན་ཡུའེ་ཧན་གྱི་སྐུ་བརྙན་ཞིག་བཞེངས
རྗེས། གནས་དེར་འཛམ་གླིང་གི་ཆེས་ལེགས་པའི་རིན་མེད་སློབ་གསོའི་ལས་ཁུངས་ཤིག་
བཙུགས་ཆོག་པར་འདོད།
“ང་ཚོས་པའེ་ཧྭ་གྲོང་ཚོའི་རྒན་པོ་འགའ་དང་གྲོས་སྡུར་བྱེད་དུས། ཁོ་ཚོས་ངེད་
གཉིས་ཀྱི་བསམ་ཚུལ་དེར་འཐད་པའི་རྣམ་འགྱུར་བསྟན་ཅིང་། མེ་གསོད་རུ་ཁག་ནས་
ངེད་གཉིས་ལ་གསོལ་སྟོན་ཞིག་བཤམས། ངེད་གཉིས་ཡོན་ཏན་ལྡན་པ་དང་གོ་རྟོགས་ལྡན་
པའི་སྦྱིན་བདག་ལྷག་བསམ་ཅན་གཉིས་སུ་བརྫུས་ཏེ་ཐེངས་དེའི་གསོལ་སྟོན་ལ་ཞུགས།
ཨན་ཏའེ་ཡིས་དུས་ཚོད་གཅིག་དང་ཕྱེད་ཀར་ཨེ་ཅིབ་ཀྱིས་ཞིང་ལ་ཆུ་འདྲེན་པའི་གནད་
དོན་ཐད་ཀྱི་གཏམ་བཤད་ཅིག་བྱས། གསོལ་སྟོན་སྟེང་གི་སྒྲ་ལེན་འཕྲུལ་ཆས་དང་ཐང་
འབྲས་ཁུ་བ་སོགས་ལ་ངེད་གཉིས་ཀྱི་ཀུན་སྤྱོད་ཀྱི་བྱིན་རླབས་ཞུགས་ཡོད།
“ཨན་ཏའེ་དང་ངེད་གཉིས་ཀྱིས་དགེ་བའི་ལས་དེ་གཉེར། གྲོང་རྡལ་དེའི་ཐོ་བ་
དང་སྐམ་པ་འཛིན་ཐུབ་པའི་མི་རྣམས་ཁྲིད་ཡོང་སྟེ་ཁང་བ་དེ་ཞིག་གསོ་བྱེད་དུ་བཅུག་
རྗེས། ཁང་བའི་ནང་དུ་སློབ་ཁང་འགའ་དང་ཚོམས་ཁང་སོགས་ཡན་གར་དུ་བཅད། ངེད་
གཉིས་ཀྱིས་ཅིའུ་ཅིན་ཧྲན་ལ་གློག་འཕྲིན་བཏང་སྟེ་ཅོག་ཙེ་དང་རྐང་རྩེད་སྤོ་ལོ། རྩིས་
རིག་གི་དཔེ་ཆ། ལྕགས་སྨྱུག དག་ཡིག དགེ་རྒན་ཆེན་མོའི་རྐུབ་སྟེགས། སྒོ་སམ། མིའི་
རུས་དབྱིབས། འགྱིག་སོབ། ལོ་རིམ་བཞི་པའི་སློབ་མར་ཞུའེ་ཧྲི་ཡི་ལྭ་བ་དང་ཞྭ་མོ་སོགས་
ཆ་ཉེར་བདུན་ཉོས། དེ་ལས་གཞན་ད་དུང་ཚོང་རྫས་ཀྱི་མིང་འཁོད་མེད་པའི་དངོས་པོ་
ཐར་ཐོར་སྐོར་གྱི་མངགས་ཉོའི་བྱང་བུ་ཞིག་ཀྱང་ཡོད་པ་དང་། དེའི་ནང་དུ་སློབ་གྲྭ་ཆེན་
མོ་རྩེ་གྲ་ཞིག་ལ་མཁོ་བའི་ཙག་ཙིག་གི་དངོས་པོ་ཚང་མ་ཡོད། ངས་མངགས་ཉོ་བྱང་བུའི་
སྟེང་དུ་རང་ཤེད་ཀྱིས་ཐག་བཅད་དེ་སློབ་ར་དང་བསླབ་གཞི་འཛུགས་སྐྲུན་གཉིས་བསྣན།
ཡིན་ནའང་། ཡོན་ཏན་མེད་པའི་གློག་འཕྲིན་ཐོ་འགོད་པར་ནོར་འཆུགས་བྱུང་སྟེ། དངོས་
ཟོང་བསྐྱལ་ནས་ཡོང་དུས། དངོས་ཟོག་གི་ཁྲོད་ནས་སྲན་མ་སྔོ་རིས་ཀྱི་ལྕགས་ཀྲིན་དང་རྟ་
ཤད(སློབ་ར་དང་བསླབ་གཞི་འཛུགས་སྐྲུན་ཞེས་པའི་མ་ཡིགcumpusདངcurriculum
འདི་དང་རྟ་ཤདcurry—conbསྲན་མ་སྔོ་རིས་ཀྱི་ལྕགས་ཀྲིན་ཞེས་པའི་སྒྲ་དང་འདྲ་)ཅིག་མཐོང་བྱུང་།
“གཟའ་འཁོར་ཚགས་པར་དེ་དག་གི་སྟེང་ང་དང་ཨན་ཏའེ་གཉིས་ཀྱི་འདྲ་པར་
འགོད་དུས། ངེད་གཉིས་ཀྱིས་ཡང་བསྐྱར་ཀྲི་ཅ་ཀོ་ཡི་ཆེད་ལས་པ་མཚམས་སྦྱོར་ཁང་ཞིག་ལ་
ཁ་པར་བཏང་སྟེ། དབྱིན་ཇིའི་རྩོམ་རིག་འཁྲིད་མཁན་གཅིག་དང་དེང་རབས་མཁོ་མེད་དུ་
བསྐྱུར་པའི་སྐད་བརྡ་རིག་པ་འཁྲིད་མཁན་གཅིག རྫས་འགྱུར་འཁྲིད་མཁན་གཅིག ཆབ་
སྲིད་དཔལ་འབྱོར་རིག་པ་འཁྲིད་མཁན་གཅིག ད་དུང་རི་མོ་འབྲི་ཤེས་པ་དང་དབྱི་ཏ་ལའི
སྐད་དང་རོལ་མོ་ཤེས་པར་མ་ཟད། བཟོ་ཚོགས་ཀྱི་དཔང་ཡིག་ཡོད་མཁན་ཞིག་བཅས་དགེ་
རྒན་དྲུག་གཏོང་དགོས་པའི་མངགས་བཅོལ་བྱས། གླ་ཕོགས་ནི་རེ་བའི་དངུལ་ཁང་གིས་ཁག
ཐེག་བྱེད་རྒྱུ་དང་། སྒོར་བརྒྱད་བརྒྱ་ནས་བརྒྱད་བརྒྱ་དང་ཞོ་ལྔ་ཡི་བར་ཡིན་པར་བཤད།
“ང་ཚོས་ཡོད་ཚད་བཀོད་སྒྲིག་བྱས། སྒོ་ཆེན་གྱི་སྟེང་དུ་འཛམ་གླིང་སློབ་
ཆེན—རོགས་སྐྱོར་བྱེད་མཁན་དང་བདག་པོ་པི་ཏེ་དང་ཐ་ཁོ་ཞེས་བྲིས། ལི་ཐོ་སྟེང་
གི་ཟླ་དགུ་པའི་ཚེས་གཅིག་ཉིན་འདས་རྗེས་མི་རྒྱུན་ཆད་མེད་པར་ཡོང་། སྐོར་དང་པོ་ནི་
ཐ་ཁོ་སིན་ཐ་ནས་རེས་གཟའ་ལྷག་པའི་མགྱོགས་འཁོར་ལ་བསྡད་དེ་ཡོང་བའི་དགེ་རྒན་
ཆེན་མོ་ཚོ་ཡིན། ཁོ་ཚོ་མང་ཆེ་བ་ནི་ལོ་ན་ཆུང་བའི་ན་གཞོན་ཡིན་པ་དང་། མིག་ཤེལ་
གྱོན་ཞིང་སྐྲ་ལོ་དམར་པོ་ཡིན་པའང་ཡོད། སྐོར་ཞིག་གིས་མདུན་ལམ་ལ་དམིགས་ཏེ་ཡོང་
བ་དང་། སྐོར་ཞིག་གིས་འཚོ་བ་འཕུད་ཐབས་སུ་ཡོང་བ་རེད། ཨན་ཏའེ་དང་ངེད་གཉིས་
ཀྱིས་ཁོ་ཚོ་པའེ་ཧྭ་གྲོང་ཚོའི་ཁྱིམ་ཚང་ཞིག་ཏུ་སྡོད་དུ་བཅུག་སྟེ་སློབ་མ་ཡོང་བར་བསྒུགས།
“སློབ་མ་ཚོ་སྐོར་དང་སྐོར་བྱས་ཏེ་ཡོང་། ང་ཚོས་སྔོན་ལ་ཁུལ་སོ་སོའི་ཚགས་པར་
སྟེང་སློབ་མ་བསྡུ་བའི་བརྡ་སྦྱོར་སྤེལ། ད་ལྟ་བལྟས་ན་ས་ཆ་སོ་སོ་ནས་དོ་སྣང་ཆེན་པོ་བྱེད་
བཞིན་ཡོད་པས་ངེད་གཉིས་ལ་དགའ་སྤྲོ་ཚད་མེད་སྐྱེས། སློབ་ཡོན་མི་དགོས་པར་སློབ་
གསོ་སྒྲུབ་བཞིན་ཡོད་པའི་འབོད་སྐུལ་བྱེད་བཞིན་ཡོད་པས། སློབ་མ་ཉིས་བརྒྱ་དང་བཅུ་
དགུ་འབྱོར་ཞིང་། ལོ་ཆེས་ཆུང་བ་ནི་ལོ་བཅོ་བརྒྱད་ཡིན་ལ། ཆེས་ཆེ་བ་དག་ནི་ཁ་ངོ་ཧྲིལ
བོར་སྨ་ར་ཡིས་ཁེབས་ཡོད། ཁོ་ཚོས་གྲོང་རྡལ་ཆུང་ཆུང་དེ་ཟང་ཟིང་ལང་ལོང་དུ་བསྒྱུར་
ཏེ་སྔོན་གྱི་རྣམ་པ་རྩ་བ་ནས་འགྱུར་བ་དང་། ཐ་ན་ཁྱོད་ཀྱིས་ཡུལ་འདི་ནི་ཧ་ཧྥོ་ཡིན་ནམ།
ཡང་ན་ཟླ་གསུམ་པར་མགོ་བརྩམ་རྒྱུ་ཡིན་པའི་ཀོ་ཏེ་ཧྥེ་ཨར་ཚི"ཡིན་ནམ་སྙམ།
“ཁོ་ཚོས་རྒྱ་སྲང་ནས་སྔོ་ནག་དང་སྔོ་སྐྱ་གཉིས་ཀྱིས་གྲུབ་པའི་སློབ་དར་གཡུག་
བཞིན་ཕར་འགྲོ་ཚུར་འོང་བྱེད་བཞིན་ཡོད། ཁོ་ཚོ་གནས་འདིར་ཡོང་བས་པའེ་ཧྭ་གྲོང་ཚོ་
འདུ་འཛི་ཆེ་བར་བསྒྱུར། ཨན་ཏའེ་ཡིས་ཐེན་ཅིན་མགྲོན་ཁང་གི་ཉི་ཁྱམས་ནས་ཁོ་ཚོར་
གཏམ་བཤད་ཅིག་བྱས། གྲོང་རྡལ་གྱི་མི་རྣམས་རྒྱ་སྲང་དུ་ཡོང་སྟེ་དགའ་སྟོན་ལ་རོལ་
བཞིན་འདུག
“གཟའ་འཁོར་གཉིས་ཙམ་འགོར་རྗེས། དགེ་རྒན་ཆེན་མོ་ཚོས་སློབ་མ་རྣམས་
ཀྱི་རྒོད་གཤིས་བཏུལ་ནས་སློབ་ཁང་དུ་བསྡུས། གཞན་ཕན་དགེ་བའི་ལས་སྒྲུབ་པ་ལས་
སྤྲོ་སྐྱིད་ལྡན་པ་ཞིག་ཡོད་པར་ང་ལ་ཡིད་ཆེས་མེད། ང་དང་ཨན་ཏའེ་ཡིས་ལི་མོ་རེ་ཉོས་
ཏེ། པའེ་ཧྭ་གྲོང་ཚོའི་ཚགས་པར་གསར་འགོད་པར་གཡོལ་བའི་བཟོ་ལྟ་བསྟན། ཚགས་
པར་ཁང་དེས་ཆེད་དུ་མི་མངགས་ཏེ་ངེད་གཉིས་རྒྱ་སྲང་དུ་འགྲོ་སྐབས་པར་བརྒྱབ་སྟེ།
གཟའ་འཁོར་རེའི་སློབ་གསོའི་གསར་འགྱུར་ལེ་ཚན་དུ་ངེད་གཉིས་ཀྱི་འདྲ་པར་བཀོད།
ཨན་ཏའེ་ཡིས་གཟའ་འཁོར་རེར་སློབ་ཆེན་ནང་དུ་གཏམ་བཤད་ཐེངས་གཉིས་རེ་བཤད་
ཀྱིན་ཡོད། ཁོས་གཏམ་བཤད་བྱས་ཚར་རྗེས། ངས་ཁོ་ཚོར་དགོད་གཏམ་བཤད་པ་ཡིན།
ཐེངས་ཤིག་ལ། སྤྱི་བསྒྲགས་ཚགས་པར་གྱིས་ངའི་འདྲ་པར་ཡ་པོ•ལིན་ཁེན་དང་མ་ཞེ་
ཨར·ཕི·ཧའེ་ཨར་གཉིས་ཀྱི་དཀྱིལ་དུ་བཞག་འདུག
“ཨན་ཏའེ་ཡི་དགེ་བའི་ལས་སྒྲུབ་པའི་སྤྲོ་སེམས་དེ་ང་ལས་ཀྱང་ཆེ། སློབ་ཆེན་དར་
རྒྱས་ཡོང་ཆེད། ངེད་གཉིས་མཚན་གུང་གཉིད་ལས་སད་རྗེས་ཀྱང་ཕན་ཚུན་ལ་བསམ་
ཚུལ་བརྗེ་རེས་བྱས་པ་ཡིན།
“ཐེངས་ཤིག་ལ། ངས་ཨན་ཏའེ' ‘ང་ཚོས་དོན་ཞིག་ལ་མཉམ་བཞག་མི་འདུག
བྱིས་པ་ཚོར་བདེ་ཞིང་སྐྱིད་པའི་གནས་ཤིག་ཡོད་དགོས་ ཞེས་བཤད།
“ཨན་ཏའེ་ཡིས‘དེ་ནི་ཅི་ཞིག་རེད’ཟེར།
“ངས‘འོ། དེ་ནི་ནང་དུ་ངལ་གསོས་ཏེ་གཉིད་ཆོག་པ་དང་། སློབ་གྲྭ་སོ་སོར་ཡོད་པ་
ཞིག་ཡིན’ཞེས་བཤད།
“ཨན་ཏའེ་ཡིས‘འོ། ཁྱོད་ཀྱིས་བཤད་པ་ནི་ཉལ་གོས་ཡིན་ནམ’ཟེར།
“ངས་ཉལ་གོས་མ་རེད།' 'ངས་བཤད་པ་ནི་བདེ་ཞིང་སྐྱིད་པའི་ཞེས་ངས་ཇི་
ལྟར་བཤད་ཀྱང་ཨན་ཏའེ་ཡིས་མ་ཤེས་པས། ངེད་གཉིས་ཀྱིས་དེ་མངགས་ཉོ་བྱེད་མ་ཐུབ།
ངས་བཤད་པ་ནི་སློབ་གྲྭ་སོ་སོར་ཡོད་ཅིང་། གྲལ་བསྟར་བསྒྲིགས་ཏེ་ཉལ་ཆོག་པའི་མལ་
ཁང་གི་མལ་ཁྲི་རིང་བོ་དེ་བཤད་པ་ཡིན།
“ཧེ། སྐུ་ཞབས། འཛམ་གླིང་སློབ་ཆེན་ནི་ངོ་མ་ངར་བ་རེད། ང་ཚོར་ཁུལ་ལྔ་དང་ཁུལ་
དང་འདྲ་བའི་ས་ཁུལ་འགའ་ནས་ཡོང་བའི་སློབ་མ་ཡོད། པའེ་ཧྭ་གྲོང་ཚོ་གློ་བུར་དུ་དར་རྒྱས་
བྱུང་སོང་། འདི་ནི་རྩེད་འཇོར་རོལ་སའི་སྤྲོ་སྐྱིད་ཀྱི་གླིང་ག་གསར་བ་ཞིག་རེད། ཚོང་ཁང་ཞིག་
དང་མགྲོན་ཁང་གཉིས་ཀྱིས་གསར་དུ་སྒོ་ཕྱེ་བྱུང་། བྱིས་པ་ཚོས་སློབ་གླུ་ཞིག་བསྒྲིགས་འདུག
གླུ་ཚིག་ནི་འདི་ལྟར།
ལའོ། ལའོ། ལའོ།
ཏུན། ཏུན། ཏུན།
པི་ཏེ་སི། ཐ་ཁོ།
ངོ་མ་ངར་བ་རེད།
པོ—འོ—འོ།
ཧུའོ——ཞི—ཧུའོ།
འཛམ་གླིང་སློབ་ཆེན།
ཞི་ཕུའུ་ཧུའུ་ལཱ།
“སློབ་མ་མང་ཆེ་བ་ནི་ན་གཞོན་ཡིན་པ་དང་། ང་དང་ཨན་ཏའེ་ནི་ཁོ་ཚོ་ལ་གཅེས་
ཤིང་དུངས་པ་དང་། ཁོ་ཚོ་ནི་ངེད་ཚོའི་ནང་མི་དང་མཚུངས།
“ཟླ་བཅུ་པའི་ཟླ་མཇུག་གི་ཉིན་ཞིག་ལ། ཨན་ཏའེ་བརྒྱུགས་ནས་ཡོང་སྟེ། ང་ལ་ང་
ཚོའི་དངུལ་བྱང་གི་ཐོག་ཏུ་ད་ལྟ་སྒོར་མོ་ག་ཚོད་ཡོད་པ་ཤེས་སམ་ཟེར། ངས“ངས་ཚོད་
དཔག་བྱས་ན་ད་དུང་སྒོར་ཁྲི་གཅིག་དང་སྟོང་དྲུག་ལྷག་ཡོད་ངེས”ཞེས་བཤད་པ་ན།
ཨན་ཏའེ་ཡིས“ང་ཚོའི་དངུལ་བྱང་ཐོག་ཏུ་ད་ལྟ་སྒོར་མོ་བརྒྱད་བརྒྱ་དང་ཉེར་གཅིག་ཞོ་
དྲུག་སྐར་གཉིས་ལས་མི་འདུག”ཟེར།
“ ‘ཅི་ཟེར་རམ།' ངས་ངག་ནས་དབང་མེད་དུ་དེ་སྐད་ཤོར་བ་དང་། ‘ཁྱོད་ཀྱིས་
ང་ལ་ཇག་རྐུན་དེ་དག་གི་རྐུན་ཕྲུག་ཁྲིམས་མེད་ལུགས་མེད་དང་། བླུན་རྨོངས་རྗེས་ལུས།
གླེན་པ་ཁ་ནག ཁྱི་འདྲ་བ། གཞན་ལ་ལྐོག་ཉན་བྱེད་མཁན། སྒོ་གླེགས་བརྐུ་བའི་མི་དེ་
དག་གིས་ང་ཚོར་གནག་སྟེ་སྒོར་མོ་དེ་འདྲ་མང་པོ་ཞིག་བཀོལ་དུ་བཅུག་ཅེས་བཤད་པ་
ཡིན་ནམ’ཞེས་དྲིས།
“ཨན་ཏའེ་ཡིས‘ཡིན། ངོ་མ་དེ་རེད'ཟེར།
“ངས ‘དེས་ན་ད་དུང་དགེ་ལས་སྒྲུབ་སྟེ་ཅི་བྱེད’ཅེས་བཤད་པ་ན།
“ཨན་ཏའེ་ཡིས ‘དེ་འདྲ་བྱེད་མི་དགོས།’ ‘དགེ་བའི་ལས་ནི་སྒྲུབ་ཐབས་འགྲིག་
ན། སྒོར་མོ་འཚོལ་བའི་ཐབས་ལམ་ལེགས་པོ་ཞིག་ཡིན། ངས་ཐབས་བཀོད་ཅིག་འཐེན་
ནས་གྱོང་གུན་ལ་ཁ་གསབ་བྱེད་ཨེ་ཐུབ་བལྟ’ཟེར།
“གཟའ་འཁོར་རྗེས་མའི་ནང་ངས་དགེ་བཟོ་པའི་གླ་ཕོགས་ཀྱི་རྩིས་ཐོར་ལྟ་དུས།
རྩིས་རིག་འཆད་ཁྲིད་བྱེད་པའི་དགེ་རྒན་ཆེན་མོ་ཀྲན་མུའུ་སི•ཏ་ཨིན་ལི•མད་ཀུ་ཁོ་ཨར
ཞེས་པ་ཞིག་གི་གཟའ་འཁོར་རེའི་གླ་ཕོགས་སྒོར་བརྒྱ་རེད། ང་ཁོང་ཁྲོ་དང་བཅས་སྐད་
འབོད་ཅིག་བྱས་པ་ན། ཨན་ཏའེ་ནང་དུ་རྒྱུགས་ནས་སླེབས་བྱུང་།
“ངས ‘འདི་ནི་ཅི་ཞིག་ཡིན། ལོ་ཕོགས་སྒོར་སྟོང་ལྔ་ལྷག་ཡིན་པའི་རྩིས་རིག་གི་
དགེ་རྒན་ཆེན་མོ། ཁྱོད་ཚོས་ཇི་ལྟར་ལས་ཀྱིན་ཡོད། ཁོ་ནི་སྲུབས་ཀ་གང་ཞིག་ནས་འཛུལ་
ཏེ་ཡོང་བ་རེད། རང་གིས་རང་ལ་གླ་ཕོགས་དེ་ལྟར་བྱིན་པ་ཨེ་རེད’ ཅེས་དྲིས།
“ཨན་ཏའེ་ཡིས‘གཟའ་འཁོར་གཅིག་གི་སྔོན་ལ། ངས་ཅིའུ་ཅིན་ཧྲན་ལ་གློག་
འཕྲིན་བཏང་སྟེ་གདན་ཞུས་བྱས་པ་ཡིན། ང་ཚོས་དགེ་རྒན་གདན་ཞུ་བྱེད་དུས་རྩིས་རིག་
དགེ་རྒན་ལུས་སོང'ཟེར།
“ངས‘ལུས་སོང་ནའང་ལས་བཟང་གི’ ‘ཁོར་གཟའ་འཁོར་གཉིས་ཀྱི་གླ་ཕོགས་
བྱིན་རྗེས། ང་ཚོའི་དགེ་བའི་ལས་འདི་ནི་སི་ཅི་ཕོ་གོལ་སྤོ་ར་བའི་སྤོ་ལོ་ཁུང་དགུ་པ་དང་
འདྲ་བར་སྡུག་ལ་ཐུག་རྒྱུ་རེད’ཅེས་བཤད།
“ཨན་ཏའེ་ཡིས‘ཁྱོད་བྲེལ་བ་མ་ལངས། སྔོན་ལ་གནས་ཚུལ་གྱི་འཕེལ་ཕྱོགས་
ལ་ལྟ། ང་ཚོས་སྒྲུབ་པའི་ལས་འདི་བླ་མེད་ཅིག་ཡིན་པས། ད་ལྟ་ཕྱིར་སྣུར་བྱེད་ཐབས་མེད་
པར་མ་ཟད། ང་དགེ་ལས་གཞན་དག་ལའང་རེ་བ་ཆེན་པོ་འདུག སྔོན་ཆད་ངས་དེ་དག་
ལ་ནན་ཏན་གྱིས་ཞིབ་འཇུག་མ་བྱས། ད་ལྟ་བལྟས་ན། ངས་ཤེས་པའི་དགེ་ལས་སྒྲུབ་མཁན་
དག་ལ་སྒོར་མོ་མོད་པོ་འདུག ངས་འདིའི་སྐོར་ལ་སྔོན་ནས་མཉམ་འཇོག་བྱས་ཡོད་ན་
འགྲིག དེ་དག་གི་སྒོར་མོ་ནི་རྒྱུ་གང་ལ་བརྟེན་ནས་བྱུང་བ་ཡིན་ནམ’ཟེར།
“ང་ནི་ཨན་ཏའེ་ཡིས་དཔལ་འབྱོར་གཉེར་བའི་བློ་གྲོས་ལ་ཡིད་ཆེས་ཡོད། དེར་
བརྟེན་ཁོ་ལ་སྤྱིའི་ཆ་ནས་བདག་གཉེར་བྱེད་དུ་བཅུག་པ་ཡིན། སློབ་ཆེན་ལ་འཕེལ་རྒྱས་
བྱུང་ན། ང་དང་ཨན་ཏའེ་ཡི་ལི་མོ་ལ་གཟི་མདངས་ཡོད་ལ། པའེ་ཧྭ་གྲོང་ཚོའི་སྡོད་དམངས་
ཀྱི་གཟི་བརྗིད་མཚན་སྙན་ཡང་གཅིག་རྗེས་གཉིས་མཐུད་ཀྱིས་ང་ཚོར་ཕུལ་འོང་སྲིད། དེ་
དག་གིས་ངེད་གཉིས་ནི་ཕྱུག་པོ་གཏེར་བདག་ཅིག་རེད་འདོད་བཞིན་ཡོད། དོན་ངོ་མར་
ངེད་གཉིས་ཀྱིས་དགེ་བའི་ལས་འདི་བསྒྲུབས་ཏེ་བརྡིབས་ལ་ཉེ་བ་ཡིན།
“སློབ་མ་ཚོས་གྲོང་རྡལ་ལ་གསོན་ཤུགས་ཤིག་སྦྱིན། མི་རྒྱུས་མེད་ཅིག་གྲོང་རྡལ་
འདིར་ཡོང་སྟེ་ལྕགས་རི་དམར་པོའི་ཁང་རྩེག་ནང་ཤོ་ཁང་ཞིག་ཕྱེ་བས། ཤོ་རྒྱག་མཁན་
མང་པོ་ཡོད། དགོང་མོ་ཞིག་ལ། ང་དང་ཨན་ཏའེ་གཉིས་རྒྱ་སྲང་དུ་འཁྱམ་ཉུལ་བྱས་ཏེ་ཤོ་
ཁང་དུ་སོང་། ཕན་ཚུན་གྱི་ཁ་ངོ་འཚོ་ཕྱིར་ངེད་གཉིས་ཀྱིས་ཀྱང་སྒོར་གཉིས་ཅན་གྱི་ཤོ་
དེ་བརྒྱབ། ཤོ་ཁང་གི་ཤོ་རྒྱག་མཁན་ཁྲོད་ཀྱི་ཕྱེད་ཀ་ནི་ང་ཚོའི་སློབ་མ་རེད། ཁོ་ཚོས་ཆང་
འཐུང་ཞོར་དམར་སྔོ་ཡི་ཤོ་ཤོག་རྩེག་མ་རེ་ལག་ཏུ་བཟུང་སྟེ། ཀྲུང་ཅ་ཡིས་ཤོ་ཤོག་སྟོན་
པར་སྒུག་འདུག
“ངས‘གནས་ལུགས་འདི་འདྲ་ཞིག་གང་དུ་ཡོད། ཨན་ཏའེ། གཏེ་ངན་འདི་ཚོ་
གནས་འདིར་ཡོང་སྟེ་རིན་མེད་ཀྱི་སློབ་གསོའི་ཁེ་བཟང་མྱོང་བཞིན་གདའ། ཁོ་ཚོའི་སྒོར་
ས་ལ་སྒོར་མོ་མང་པོ་རག་སྐབས་ལས་ཀྱང་མང་། ཁྱོད་ཀྱིས་ཁོ་ཚོའི་སྐེག་ལ་
བཅིངས་པའི་སྒོར་ཁུག་ནས་སྒོར་མོ་བརྩེགས་མ་མང་པོ་ཡོད་པ་མཐོང་ཨེ་བྱུང'ཞེས་དྲིས།
“ཨན་ཏའེ་ཡིས‘མཐོང་བྱུང་། ཁོ་ཚོའི་ཁྲོད་ཀྱི་རེ་གཉིས་ནི་གཏེར་ཁའི་བདག་པོ་
དང་། ཕྱུགས་རའི་བདག་པོ་ཡི་བྱིས་པ་རེད། ཁོ་ཚོས་འདི་ལྟར་དུས་ཚོད་རློག་བཞིན་ཡོད་
པ་མཐོང་ན་ངོ་མ་ཡིད་སྐྱོ་བ་ཞིག་རེད'ཟེར།
“ཡེ་ཤུའི་འཁྲུངས་སྐར་ལ་སློབ་མ་ཚོར་གུང་གསེང་བཏང་། སློབ་མ་ཚོ་ཡུལ་ལ་སོང་
སྟེ་དུས་ཆེན་ལ་རོལ་དགོས་པས། ང་ཚོས་ཡེ་ཤུའི་འཁྲུངས་སྐར་སླེབས་ལ་ཉེ་བའི་སྐབས་སུ་
སློབ་གྲྭའི་ནང་དུ་གྱེས་ཁའི་འདུ་ཚོགས་ཤིག་བསྡུས། ཨན་ཏའེ་ཡིས‘ཨའེ་ཆིན་ཆུན་ཏའོ་
ཡི་དེང་རབས་རོལ་དབྱངས་དང་ལོ་རྒྱུས་སྔོན་གྱི་རྩོམ་རིག་བརྗོད་གཞི་བྱས་པའི་གཏམ་
བཤད་ཐེངས་ཤིག་བྱས་པ་དང་། དགེ་རྒན་ཆེན་མོ་ཚང་མས་ཆང་ཕོར་བཏེགས་ནས་ང་ཚོར་
ཆང་སྐལ་དྲངས། ང་དང་ཨན་ཏའེ་གཉིས་ནི་ལུའོ་ཁོ་ཧྥུ་ལེ་དང་གོང་མ་མ་ཁུའུ་སི·ཨའོ་ཐུའོ་
ཀོ་སི་དང་འདྲ་ཟེར། ངས་ཅོག་ཙེ་ཡང་མོར་རྡུང་བཞིན་སྐད་གསང་མཐོན་པོས་དགེ་རྒན་
ཆེན་མོ་མད་ཁུ་ཁོ་ཨར་ལ་ཆང་དྲངས། ཡིན་ནའང་ཁོ་སྟོན་མོའི་སྤྲོ་སྣང་ཁྲོད་ཞུགས་ཐུབ་
ཀྱིན་མེད། ང་ནི་ཨན་ཏའེ་ཡིས་དགེ་ལས་ཚོགས་པ་འདི་གཞན་ལ་བརྒྱུད་བཤུག་བྱེད་ལ་ཉེ་
བའི་སྐབས་འདིར་ད་དུང་གཟའ་ཕོགས་སྒོར་བརྒྱ་ལེན་པའི་མི་དེར་ཐུག་འདོད་ཤིན་ཏུ་ཆེ།
“སློབ་མ་ཚོ་མཚན་མོའི་རླངས་འཁོར་ལ་བསྡད་དེ་སོང་ཚར་བས། གྲོང་རྡལ་དེ་ལྷིང་
འཇགས་སུ་གྱུར་པ་ནི་སྦྲག་ཁྲིད་སློབ་གྲྭའི་མཚན་མོའི་ནམ་གུང་དང་མཚུངས།
ང་ཕྱིར་མགྲོན་ཁང་དུ་ཡོང་སྐབས། ཨན་ཏའེ་ཡིས་ཁང་བའི་ནང་དུ་སྒྲོན་མེ་བཀར་མེད་པས། ངས་
ཁང་བའི་སྒོ་ཕྱེ་སྟེ་ནང་དུ་སོང་།
“ཨན་ཏའེ་དང་ཧྥ་ལུའོ་ཀྲོང་ཅ་ཅོག་ཙེ་ཞིག་གི་གམ་དུ་ཙོག་སྟེ་དབྱིན་ཁྲུ་གཉིས་
ཙམ་གྱི་མཐོ་ཚད་ཡོད་པའི་སྒོར་མོ་བརྩེགས་མ་ཞིག་བགོ་བཤའ་བྱེད་ཀྱིན་འདུག
“ཨན་ཏའེ་ཡིས ་འཆུགས་མེད།' ‘མི་རེར་སྒོར་སུམ་ཁྲི་ཆིག་སྟོང་རེད' ཅེས
བཤད་རྗེས། ‘ཅེ་ཧྥུ་ནང་དུ་ཤོག'ཟེར། ཁོས་ང་ལ་བལྟས་ཏེ‘ང་ཚོའི་དགེ་ལས་ཚོགས་
པའམ་འཛམ་གླིང་སློབ་ཆེན་གྱི་སློབ་སྐབས་སྔོན་མའི་ཁེ་སྤོགས་ཡིན།’ ཨན་ཏའེ་ཡིས ‘ད་
ལྟ་ཁྱོད་ཀྱིས་ཤེས་སོང་ངམ། དགེ་བའི་ལས་ནི་ཚོང་ལས་ལྟར་གཉེར་ན། འདི་ནི་ཚོང་ལས་
ཀྱི་སྒྱུ་རྩལ་ཞིག་ཡིན་ལ། སྦྱིན་མཁན་དང་ཐོབ་མཁན་ཚང་མས་བསོད་ནམས་གསོག་
ཐུབ»ཟེར།
“ང་དགའ་ནས་ཕྱི་ལ་ལྟ་བཞིན ་ཁྱོད་ངར་བ་རེད། ཁྱོད་ཀྱིས་བསྒྲུབས་པ་ངོ་མ་
ལེགས་པོ་འདུག'ཅེས་བཤད།
‘ང་ཚོ་ཞོགས་པའི་རླངས་འཁོར་ལ་བསྡད་དེ་འགྲོ། ཁྱོད་ཀྱིས་མྱུར་དུ་ལྭ་བ་དང་
ཚགས་པར་སོགས་ལ་བསྡུ་གསོག་བྱོས’ཟེར།
“ངས ‘དེ་འགྲིག་འདུག’ ‘ངས་དལ་འགོར་མི་བྱེད་ཅེས་བཤད། ཡིན་ནའང་།
ཨན་ཏའེ་དང་གྱེས་ཁར་ང་དགེ་རྒན་ཆེན་མོ་ཀྲན་མུའུ་སི•ཏ་ཨིན་ལི•མད་ཀུ་ཁོ་ཨར་ལ་
ཐུག་འདོད་ཅིག་སྐྱེས་བྱུང་། ང་དགེ་རྒན་ཆེན་མོ་འདིར་ཡ་མཚན་ནས་ངོ་ཤེས་ཤིག་བཅའ་
འདོད་ཅིག་སྐྱེས་བྱུང’ཞེས་བཤད།
“ཨན་ཏའེ་ཡིས‘དེ་ནི་ལས་སླ་མོ་ཞིག་རེད'ཟེར་བཞིན་ཧྥ་ལུའོ་ཀྲོང་ཅ་ཡི་ཕྱོགས་
སུ་ཁ་འཁོར།
‘ཅེ་མུའུ། འདི་ནི་སྐུ་ཞབས་པི་ཏེ་སི་རེད། ལག་འཇུ་བྱས་ཏེ་ངོ་ཤེས་ཤིག་ཆོས་ཞེས་བཤད།”

བྱིའུ་སེར་སྐྱ་རྗེས་ན་ཡོད།

ཕུའུ་ལུའོ་ཝུན་ས་ནོ་ཟ་ཁང་གི་གྲུ་ཟུར་ཞིག་ཏུ། ང་ཚོས་དབྱི་ཏ་ལིའི་ཐུག་པ་འཐུངས།
ཅེ་ཧྥུ·པི་ཏེ་སི་ཡིས་ང་ལ་བལྟས་ཏེ་མགོ་གཡོག་མགོ་སྐོར་བྱེད་ཐབས་མི་འདྲ་བ་གསུམ་
བཤད་བྱུང་།
ལོ་རེའི་དགུན་ཁར་ཅེ་ཧྥུ་ཉིའུ་ཡུའེ་ལ་ཐུག་པ་འཐུང་དུ་འོང་། ཁོས་སྐྱ་མདོག་གི་ཀོ་
བའི་ལྭ་རིང་ཞིག་གྱོན་ཏེ་ཆུ་བོའི་ཤར་ཕྱོགས་སུ་དངོས་པོ་འབོག་པར་ལྟ། ཀྲི་ཅ་ཀོ་ནས་
བཟོས་ཏེ་ཁྱེར་ཡོང་བའི་ལྭ་བ་དེ་དག་ཧྥུ་ཨར་ཏོན་སྲང་ལམ་གྱི་ཚོང་ཁང་ནང་བརྩིགས་
འདུག དཔྱིད་དབྱར་སྟོན་གསུམ་དུ་ཁོ་ཉིག་ཡོག་གི་ནུབ་ཕྱོགས་སུ་ཡོད་པ་དང་། ཁོ་འགྲོ་
འོང་བྱེད་ས་ནི་སི་པོ་ཁན་ནས་ཐན་ཕབར་ཡིན། ཁོས་རྒྱུན་དུ་རང་ཉིད་ཀྱི་ལས་རིགས་
འདི་ངོམ་སོ་བྱེད་པ་དང་། གཟབ་ནན་དང་དམིགས་བསལ་གྱི་ཀུན་སྤྱོད་གཏན་ཚིགས་
རིག་པས་དེ་ལ་རྒྱབ་སྐྱོར་དང་སྲུང་སྐྱོབ་བྱེད། ཁོའི་ལས་རིགས་དེ་ཡ་མཚན་ཞིག་མིན་ལ།
ཁོ་རང་ནི་མ་རྐང་མེད་པའི་མ་རྩའི་ཀུང་སི་ཞིག་ཡིན་པ་དང་། དེའི་ནང་དུ་གྲོགས་པོ་ཚོའི
ཡོང་ཁུངས་མི་གཙང་བའི་སྒོར་མོ་དག་སྡུད་བཞིན་ཡོད།
ལོ་རྒྱུན་དུ་ཅེ་ཧྥུ་ཡིས་ཁང་རྩེག་གི་གསེབ་ནས་ཁེར་རྐྱང་གི་གུང་གསེང་ལ་རོལ་
བཞིན་ཡོད། དུས་སྐབས་འདིར་ཁོ་རང་གི་ཕུན་སུམ་ཚོགས་པའི་མི་ཚེའི་ལོ་རྒྱུས་གླེང་
བར་སྤྲོ། དེ་ནི་བྱིས་པས་ཉི་ནུབ་ཀྱི་ས་སྲོད་དུ་ལྗོན་པའི་ཚལ་དུ་ཁ་ཤུ་འདེབས་པར་དགའ་
བ་དང་མཚུངས། དེར་བརྟེན། ངས་ལི་ཐོའི་སྟེང་ཁོ་ཉིའུ་ཡུའེ་ལ་ཡོང་བའི་ཉི་མར་རྟགས་
བརྒྱབ་སྟེ། ཕུའུ་ལུའོ་ཝུན་ཟ་ཁང་ལ་འབྲེལ་གཏུག་བྱས་ཏེ། ཁ་དོག་རྣམ་པར་བཀྲ་བའི་མེ་
ཏོག་བཞག་པའི་རྫ་བུམ་དང་གྱང་ངོས་སུ་ཕོ་བྲང་གི་རི་མོ་བཀལ་བའི་གྲུ་ཟུར་དེར་ངེད་
གཉིས་ལ་ཅོག་ཙེ་ཞིག་གྲ་སྒྲིག་བྱེད་དུ་བཅུག
ཅེ་ཧྥུ་ཡིས“མགོ་གཡོག་མགོ་སྐོར་བྱེད་ཐབས་གཉིས་སྲིད་གཞུང་གིས་གཏན་འགོག་
བྱས་ཆོག ངས་བཤད་པ་ནི་ཧྭ་ཨར་སྲང་ལམ་གྱི་སྐབས་འཚོལ་པ་དང་རྐུན་ཇག་དེ་དག་
བཤད་པ་ཡིན”ཟེར།
ང་དགོད་བཞིན“དེའི་ནང་གི་གཅིག་གཏན་འགོག་བྱེད་པར་ཡང་མི་ཚང་མ་ཡིད་
འཐད་འབྱུང་ངེས"ཞེས་བཤད།
ཅེ་ཧྥུ་ཡིས“ཨུན། རྐུན་ཇག་གི་ལས་དེ་གཏན་འགོག་བྱེད་འོས”ཟེར་བས། ང་
བགད་པ་དེ་དགོས་མེད་ཅིག་རེད།
ཅེ་ཧྥུ་ཡིས“ཧ་ལམ་ཟླ་གསུམ་གྱི་སྔོན་ལ། ལས་དབང་ཞིག་གིས་ངས་ཁྲིམས་འགལ་
གྱི་སྒྱུ་རྩལ་རིགས་གཉིས་ཀྱི་འཐུས་ཚབ་པ་ངོ་ཤེས་པ་དང་། དེ་དང་མཉམ་དུ་རྐུན་ཚོགས་
ཀྱི་ཚོགས་མི་ཞིག་དང་། དངུལ་ལོར་སྡེ་ཁག་གི་ཡུའེ་ཧན•ཐའེ•ན་ཕོ་ལུ་གཉིས་ཀྱང་ངོ་
ཤེས་པར་གྱུར”ཟེར།
ངས་གླལ་སྒྱིངས་ཤིག་བྱེད་ཞོར“དེ་ནི་སྤྲོ་སྣང་ལྡན་པའི་གྲོགས་བསྒྲིག་ཐེངས་ཤིག་
རེད། གཟའ་འཁོར་སྔོན་མར་ངས་ལ་མ་པོ་སི་གཙང་འགྲམ་ནས་མདེའུ་གཅིག་གིས་བྱ་
གག་ཅིག་དང་ནགས་བྱི་ཞིག་བསད་པ་དེ་ཁྱོད་ལ་བཤད་མེད”ཅེས་བཤད། ངས་ཅེ་ཧྥུ་ཡི་
གཏམ་གྱི་སྒོ་མོ་ཇི་ལྟར་འབྱེད་དགོས་པ་ཤེས།
ཅེ་ཧྥུ་ཡིས“ངས་ཁྱོད་ལ་བཤད། གཞན་བརྟེན་སྲིན་འབུ་འདི་དག་གིས་ཁོ་ཚོའི་ནད་
དུག་གིས་དྭངས་གཙང་གི་ཆུ་མགོ་ཇི་ལྟར་བརྫད་པ་དང་། སྤྱི་ཚོགས་འཚོ་བའི་འཁོར་སྐྱོད་
ལ་ཇི་ལྟར་བཀག་འགོག་བཟོས་པ་རེད”ཟེར་བ་དང་། ཁོའི་མིག་ནང་དུ་གཞན་གྱི་སྐྱོན་
ཆ་ཐེར་འདོན་བྱེད་པའི་འོད་མདངས་ཤིག་འཕྲོས་འདུག
ངས་སྔོན་ཏག་ཏག་ལ་བཤད་མྱོང་། ཟླ་བ་གསུམ་གྱི་སྔོན་དུ་ངས་མི་ངན་ཞིག་ལ་
གྲོགས་བསྒྲིགས། འཇིག་རྟེན་འདིར་དབུལ་བོ་དབུལ་རྐྱང་དུ་ཆགས་ནས་སྐར་གང་གི་རིན་
ཐང་ཡང་མེད་པ་དང་། ཡང་ན་འབྱོར་བ་ཤིན་ཏུ་རྒྱས་པའི་གནས་ཚུལ་གཉིས་ཀྱི་དབང་
གིས་དོན་འདི་དག་བསྒྲུབས་པ་ཡིན།
“ཁྲིམས་མཐུན་གྱི་ཉོ་ཚོང་དེ་སྐབས་འགར་རང་མགོ་གཅོག་བྱེད་དུ་འགྱུར་དུས་ཀྱང་
ཡོད། ང་ཨ་ཁེན་སེ་ཁུལ་གྱི་རྒྱ་ལམ་བཞི་མདོ་ཞིག་ནས་བགྲོད་ལམ་འཆུགས་པས། པི་ཝུན་
གྲོང་རྡལ་དུ་འབྱོར། གཞེས་ནིང་དཔྱིད་ཀར་ང་པི་ཝུན་གྲོང་རྡལ་དུ་ཡོང་མྱོང་བ་འདྲ། ཡུལ་
འདིར་ཉམ་ཉེས་ཀྱིས་ལྟར་མི་བཟོད་པར་གྱུར་འདུག ངས་ས་འདིར་སྒོར་དྲུག་བརྒྱའི་རིན་
གྱི་སྡོང་ཕྲུག་བཙོངས། དེ་དག་གི་ཁྲོད་དུ་ལི་སྡོང་དང་སྟར་སྡོང་། ཆང་བ་ལིའི་སྡོང་བོ་སོགས་
ཡོད། པི་ཝུན་གྲོང་རྡལ་གྱི་མི་རྣམས་ཀྱིས་རྒྱ་སྲང་དུ་ཕར་འགྲོ་ཚུར་འོང་བྱེད་པའི་མི་རྣམས་
ལ་མཉམ་འཇོག་བྱེད་བཞིན་འདུག་ལ། ང་ཡུལ་འདིར་བརྒྱུད་ནས་འགྲོ་བར་རེ་སྒུག་ཀྱང་
བྱེད་བཞིན་ཡོད་པ་འདྲ། ངས་ཤིང་རྟར་ཁ་ལོ་བསྒྱུར་ཏེ་རྒྱ་སྲང་ནས་མདུན་དུ་བསྐྱོད་དེ་ཆུ་
ཤེལ་ཕོ་བྲང་གི་སྨན་རྫས་ཚོང་ཁང་གམ་དུ་འབྱོར་དུས། ངས་ང་དང་ཤིང་རྟ་འདྲུད་པའི་རྟ་
ཕོ་གཉིས་པི་ཝུན་གྲོ་རྡལ་གྱི་ཡུལ་མིའི་འཇབ་རྒོལ་འོག་ཏུ་ཚུད་ཡོད་པ་ཤེས།
“པི་ཝུན་གྲོང་རྡལ་གྱི་མི་རྣམས་ཀྱིས་བློ་ཡུལ་ལས་འདས་པའི་སྒོ་ནས་ང་དང་ཤིང་
རྟ་གཉིས་བཟུང་སྟེ། སྡོང་ཕྲུག་དང་འབྲེལ་བའི་སྐད་ཆ་མང་པོ་ཞིག་བཤད་བྱུང་། དེ་དག་
གི་མགོ་བས་ཤིང་རྟའི་ཐོག་གི་དངོས་པོ་སྡོམ་བྱེད་ཀྱི་ཐག་པ་ངའི་སྟོད་ལྭའི་ཁན་སྦྱར་སྒྲོག
ཁུང་ནང་བླངས་ཏེ། ང་ཁྲིད་ནས་ཁོ་ཚོའི་སིལ་ར་དང་མེ་ཏོག་ལྡུམ་རར་སོང་།
“ཁོ་ཚོའི་སིལ་སྡོང་སྐྱེས་པ་ནི་ཤོག་སྒམ་སྟེང་གི་གསལ་བཤད་དང་མི་མཐུན་ལ། མང་
པོ་ཞིག་ཨ་མྲའི་སྡོང་བོ་དང་ཧྲན་ཀྲུའུ་ཡུས་སྡོང་བོར་གྱུར་འདུག མཚམས་མཚམས་སུ་སྦྱར་
དཀར་ཡང་འདུག འབྲས་བུ་ཐོགས་པའི་ཚུགས་ཀ་ཞིག་ཡོད་པ་ནི་སྐྱེས་སྟོབས་ལྡན་པའི་
སྦྱར་དཀར་ཆུང་བ་ཞིག་རེད། དེའི་ཡལ་གའི་སྟེང་དུ་སྦྲང་སེར་གྱི་ཚང་ཞིག་བཟོས་འདུག་
ལ། ཡང་ཡལ་ག་གཞན་ཞིག་གི་སྟེང་དུ་བུད་མེད་ཀྱི་ཤ་འགག་རལ་བོ་ཞིག་ཀྱང་བཀལ་འདུག
“པི་ཝུན་གྲོང་རྡལ་གྱི་མི་རྣམས་ཀྱིས་འབྲས་བུ་ཅི་ཡང་མེད་པར་ང་རང་སྐོར་སྐྱོད་
དུ་ཁྲིད་པ་དང་། མཇུག་མཐར་ང་རང་གྲོང་རྡལ་གྱི་མཐའ་རུ་ཁྲིད། ཁོ་ཚོས་ངའི་དུས་ཚོད་
དང་སྒོར་མོ་ཡོད་ཚད་བླངས་པར་མ་ཟད། ཤིང་རྟ་དང་རྟ་ཕོ་གཉིས་ཀའང་གཏའ་མར་
བླངས་པ་དང་། ངས་བཙོངས་པའི་ཁམ་སྡོང་སོགས་ལ་མྱུ་གུ་འབུས་ཏེ་འབྲས་བུ་ཐོགས་ན་
ངས་རང་གི་དངོས་པོ་རྣམས་ཕྱིར་བླངས་ཆོག་ཅེས་བཤད་རྗེས། སྒྲོག་ཁུང་གི་ཐག་པ་བཀྲོལ་
ནས་ང་རང་ལུའོ་ཅི་རི་རྒྱུད་ཀྱི་ཕྱོགས་སུ་མར་སོང་ཞིག་ཟེར། ང་ནི་ལིའུ་ཡུས་སི་དང་ཁི་ལ་
ཁི“ལྟར་ཐད་ཀར་གཙང་བོ་ལྷུང་ལྷུང་འབབ་ཅིང་། ནགས་ཚལ་ཚང་ཚིང་འཁྲིགས་པའི་
ཕྱོགས་སུ་རྒྱུགས།
“ངའི་ཤེས་པ་སོར་ཆུད་དུས། ང་རང་ཧྲིན་ཧྥེ་ལྕགས་ལམ་འགྲམ་གྱི་མིང་མི་ཤེས་
པའི་གྲོང་རྡལ་ཞིག་གི་ཕྱོགས་སུ་འགྲོ་བཞིན་འདུག པི་ཝུན་གྲོང་རྡལ་གྱི་མི་རྣམས་ཀྱིས་
ངའི་ཁུག་མའི་ནང་གི་དངོས་པོ་ཡོད་ཚད་བླངས་ཏེ། དུ་བའི་ལྡོད་རྩྭ་ཞིག་ལས་ཅི་ཡང་
བཞག་མི་འདུག ཁོ་ཚོས་ང་འཆི་ལམ་དུ་བརྫངས་མེད་དེ། དུ་བའི་ལྡོད་རྩྭ་འདིས། ངའི་
སྲོག་སྐྱོབ་ཐུབ། ང་ལྕགས་ལམ་འགྲམ་དུ་སྤུངས་པའི་ལྕགས་ལམ་གྱི་སྔས་ཤིང་སྟེང་ཙོག་སྟེ་
ངལ་གསོ་བཞིན་དུ་བའི་ལྡོད་རྩྭ་ལྡོད་དུས། ངའི་ཤེས་པ་ཇེ་གསལ་ནས་ཇེ་གསལ་དང་རྣམ་
རིག་ཇེ་སྤྱང་ནས་ཇེ་སྤྱང་དུ་གྱུར།
མེ་འཁོར་“སྐབས་དེར། ཟོང་སྐྱེལ་མེ་འཁོར་ཞིག་མགྱོགས་མྱུར་ངང་བསྐྱོད་འོངས། གྲོང་རྡལ་
དང་ཁ་ཐག་ཇེ་ཉེར་འགྱུར་དུས་མེ་འཁོར་གྱིས་མགྱོགས་ཚད་ཇེ་དལ་དུ་བཏང་།
སྟེང་ནས་ནག་ལིང་ལིང་གི་དངོས་པོ་ཞིག་མར་ལྷུང་བ་དང་། ས་རྡུལ་གྱི་ཁྲོད་ནས་གོམ་པ་
བཅུ་ཕྲག་གཅིག་ལྷག་ལ་མར་འགྲིལ་རྗེས། ཡར་ལངས་བྱུང་། དེའི་ཁ་སྣ་ནས་རྡུལ་ནག་
ཅིག་འཕྱུར་བཞིན་ཁ་ནས་དམོད་མོ་བྱས་བྱུང་། ངས་མིག་ཟུང་ཅེར་ནས་བལྟས་པ་ན། དེ་
ནི་ན་གཞོན་ཞིག་རེད། ངོ་ཞེང་ཆེ་ལ་གོན་པ་ལུས་ལ་མཛའ་བ་ཞིག་གྱོན་འདུག དེ་ནི་
ཕུའུ་ཨར་མོན་ལ་བསྐྱོད་པའི་ཉལ་ཁྲི་ཅན་གྱི་མེ་འཁོར་ལ་བསྡད་དེ་ཡོང་བ་དང་མཚུངས་
པ་ལས་ཟོང་སྐྱེལ་མེ་འཁོར་ནང་ལྐོག་ཏུ་འཛུལ་ཏེ་ཡོང་བ་དང་མི་འདྲ་ལ། ངོ་ནའང་སྤྲོ་
བའི་འཛུམ་མདངས་ཤིག་ལངས་འདུག
ངས“མར་ལྷུང་སོང་བ་ཡིན་ནམ”ཞེས་དྲིས་པ་ན།
“ཁོས‘མིན། ང་རང་མར་བབས་པ་ཡིན། ང་འགྲོ་སའི་གནས་ལ་སླེབས་ཟིན། གྲོང་
རྡལ་འདི་གང་ཞིག་རེད’ཟེར།
“ངས‘ངས་ད་དུང་ས་ཁྲར་མ་བལྟས། ང་ཁྱོད་ལས་སྐར་མ་ལྔ་ཙམ་གྱི་སྔོན་ཏག་ཏག་
ལ་ཐོན་པ་ཡིན། ཁྱོད་ཀྱིས་བལྟས་ན་གྲོང་རྡལ་ཆུང་བ་འདི་ཅི་འདྲ་རེད'ཅེས་དྲིས།
‘ཁོས་དཔུང་ཚིགས་སྐོར་བཞིན’ ས་ཀྱོག་སྐམ་པོ་ཞིག་རེད། ‘ངས་བལྟས་ན་
དཔུང་བ་འདི་་མིན། སྐྱོན་མེད་ཀི’
“ཁོས་རྐེད་པ་བསྒུར་ནས་ལུས་སྟེང་གི་རྡུལ་སྤྲུགས་དུས། ལྭ་བའི་ཁུག་མ་ལས་རིང་
ཚད་ལ་དབྱིན་ཚུན་དགུ་ཙམ་ཡོད་པའི་རྐུ་བྱེད་སྤྱད་ཀྱི་ལྕགས་དབྱུག་ཅིག་ཐང་ལ་ལྷུང་
སོང་། ཁོས་དེ་མ་ཐག་ལྕགས་དབྱུག་ཡར་བླངས་རྗེས། ང་ལ་ཞིབ་ལྟ་ཞིག་བྱས་ཤིང་། ཁའི་གྲུ་
ཟུར་གཉིས་ནས་འཛུམ་ཞིག་ལངས་པ་དང་། ངའི་ཕྱོགས་སུ་ལག་པ་བསྲིངས་ཏེ།
‘ཕུ་བོ།’ ‘ཁྱོད་བདེ་མོ། ན་ནིང་དབྱར་ཁར་ངས་ཁྱོད་མུའུ་སུའུ་ལིའི་ལྷོ་ཕྱོགས་
ནས་རིག་མྱོང་། སྐབས་དེར་ཁྱོད་ཀྱིས་ཞོ་ལྔ་ལ་ཁེམ་བུ་གང་རེ་ཡིན་པའི་ཚོས་བསྐྱུར་བྱེ་མ་
འཚོང་བཞིན་ཡོད། བྱེ་མ་དེ་དག་སྒྲོན་མེའི་ནང་འཕངས་ན། སྒྲོན་མེ་ངར་ནས་བཀད་པར་
སྔོན་འགོག་བྱེད་ཐུབ་ཟེར།’
“ངས་སྒྲོན་མེ་ནི་འགད་མི་སྲིད། སྒྲོན་མེ་འགད་པ་ནི་སྒྲོན་མེའི་སྣུམ་རླངས་
གཟུགས་ལ་གྱུར་ཏེ་བྱུང་བ་ཡིན’ཞེས་བཤད་མོད། ངས་ཁོ་ལ་ལག་འཇུ་བྱས་འདུག
“ཁོས་ང་ལ‘ངའི་མིང་ལ་པི་ཨར·པ་ཞི་ཐེ་ཟེར།’ ‘གལ་ཏེ་ཁྱོད་ཀྱིས་ཆེད་ལས་འདི་
ང་རྒྱལ་ཞིག་ཏུ་བརྩིས་པ་ལས། ང་ཆེ་ང་མཐོ་ཡི་བསམ་པ་མ་བཟུང་ན། ངས་ཁྱོད་ལ་དྲང་
མོར་བཤད། ཁྱོད་ཀྱི་མདུན་དུ་ཡོད་པ་འདི་ནི་མུས་ཞི་ཞི་པི་གཙང་བོའི་རྒྱུད་ཀྱི་ཆེས་བློ་
སྤྱང་པའི་རྐུན་མ་ཞིག་ཡིན་ཟེར།”
“དེ་ནས་ང་དང་པི་ཨར·པ་ཞི་ཐེ་མཉམ་དུ་ཤིང་དུམ་ཞིག་གི་སྟེང་དུ་ཙོག ངེད་
གཉིས་ལས་རིགས་གཅིག་པའི་སྒྱུ་རྩལ་པ་གཉིས་དང་མཚུངས་ཤིང་རང་བསྟོད་རང་འུར་
བྱེད་མགོ་བརྩམས། ཁོའི་ལག་ཏུའང་སྐར་གང་ཡང་མེད་པ་འདྲ། ངེད་གཉིས་ཀྱི་ཁ་བརྡ་
དེ་ཕན་ཚུན་གྱི་སེམས་ལ་བབས་བྱུང་། ཁོས་ང་ལ་བཤད་རྒྱུར། འཇོན་ཐང་ཅན་གྱི་རྐུན་
མ་ཞིག་ཡིན་རུང་། མཚམས་ལན་རེར་མེ་འཁོར་ལ་སྡོད་བྱེད་ཀྱི་སྒོར་མོ་ཡང་མེད་པར་མེ་
འཁོར་སྟེང་ལྐོག་ནས་འགོས་ཏེ་ཡོང་དགོས་དུས་ཀྱང་ཡོད། ཞའོ་ཧྲིན་ཁྲིན་གྱི་བུད་མེད་
གཡོག་མོ་ཞིག་གིས་ཁོ་རང་གཡོ་འཚོང་བྱས་པས། ཁོ་རང་བྲེལ་བྲེལ་འཚུབ་འཚུབ་ངང་
བྲོས་ཏེ་མི་ཡོང་ཀ་མེད་བྱུང་ཟེར།
“པི་ཨར·པ་ཞི་ཐེ་ཡིས‘ངས་བརྐུས་རྫས་ལག་ཏུ་འབྱོར་བའི་སྐབས་སུ། བརྐུས་རྫས་
ལས་སྐོར་ཞིག་བུད་མེད་ཚོའི་སྟེང་དུ་བཀོལ་བཞིན་ཡོད། བརྩེ་དུངས་ཀྱིས་བུད་མེད་ཚོ་
འཁོར་ལོ་བཞིན་སྐོར་ཐུབ། ངས་ཁང་བ་གང་ཞིག་གི་ནང་དུ་ཡོང་ཁུངས་མི་གཙང་བའི་
རྒྱུ་ནོར་དང་གཡོག་མོ་མཛེས་མ་ཞིག་ཡོད་པ་ཤེས་ཚེ། ཁང་བ་དེའི་ནང་གི་གསེར་དངུལ་
སོགས་རྒྱུ་ནོར་ཡོད་ཚད་བརྐུས་ཡོང་ནས་བཙོངས་རྗེས། ངས་ཟ་ཁང་ནས་རྒྱས་བཟའ་རྒྱས་
འཐུང་བྱས། ཉེན་རྟོག་པས་རྐུན་མ་ནང་རྐུན་རེད་ཅེས་བཤད་ངེས་ལ། བདག་མོའི་ཚ་བོ་
ནི་སྤྲང་བོ་སྤྲང་ནག་ཅིག་ཡིན་ཞིང་། དམ་པའི་གསུང་རབ་ཀྱི་འཛིན་གྲྭའི་ནང་དུ་ཡོད་པ་
དེར་དོགས་ཀྱིན་འདུག ངས་ཐོག་མར་གཡོག་མོར་མགོ་གཡོགས་ཏེ་ཡིད་སེམས་བཀུག་
པ་ཡིན། ‘གཡོག་མོས་ང་ཁང་བའི་ནང་ཁྲིད་ཡོང་བ་ན། ངས་ལྐོག་ནས་ཁང་བའི་ཟྭ་ལྐོག་
འབྱེད་བྱས་པ་ཡིན། ཡིན་ནའང་། ཞའོ་ཧྲི་ཁྲིན་གྱི་འཆལ་མོ་དེས་ང་ལ་བསམ་གནག་སོང་།
མོས་ང་དང་བུ་མོ་གཞན་ཞིག་མཉམ་དུ་རླངས་འཁོར་དུ་སྡོད་པ་མཐོང་བས། དགོང་མོར་
མོར་ཐུག་ཏུ་ཡོང་བའི་དུས་བཅད་བྱས་ཤིང་། ང་དགོང་མོར་འགྲོ་དུས་སྒོ་ཕྱེ་ནས་ང་ཡོང་
བར་བསྒུགས་མི་འདུག ངའི་ལག་ཏུ་ལྡེ་ཚབ་ཅིག་ཡོད་ནའང་། མོས་ནང་ནས་སྒོར་ཟྭ་
བརྒྱབ་ཡོད་པས། ང་ནང་དུ་འགྲོ་ཐབས་མ་བྱུང་། མོ་ནི་ཏ་ལི་ལཞིག་རེད་ ཟེར།
“ཕྱིས་སུ་པི་ཨར་གྱིས་གང་ལའང་འདང་མ་བརྒྱབ་པར་ལྕགས་དབྱུག་གིས་སྒོ་ཕྱེ་སྟེ་ནང་
དུ་སོང་། བུད་མེད་དེ་ནི་ཤིང་རྟའི་སྟེང་སྡོད་པའི་ལྟད་མོ་པ་ནང་བཞིན་འུར་བརྒྱབ་པས། པི་ཨར་
དེ་ནས་བྲོས་ཏེ་མེ་འཁོར་འབབ་ཚིགས་སུ་ཡོང་། ཁོ་ལ་ཁུག་མ་སོགས་མེད་པས་ཁོ་མེ་འཁོར་
ལ་སྡོད་དུ་མ་བཅུག་པས། ཁོ་ལྐོག་ནས་ཟོང་སྐྱེལ་མེ་འཁོར་ཞིག་གི་སྟེང་དུ་འགོས་ཏེ་ཡོང་།
‘ཨེད།’ ང་ཚོས་ཕན་ཚུན་ལ་རང་རང་གི་མི་ཚེའི་བརྒྱུད་རིམ་བཤད་རྗེས། པི་
ཨར·པ་ཞི་ཐེ་ཡིས ‘ངའི་གྲོད་པ་ཡང་ལྟོགས་བཞིན་འདུག གྲོང་རྡལ་འདི་ལྡེམ་ཟྭ་ཡིས་ཟྭ་
བརྒྱབ་པ་ལྟར་མིན་པ་འདྲ། འུ་གཉིས་ཀྱིས་གཞན་ལ་གནོད་པ་ཆེན་པོ་མེད་པའི་དྲག་ལས་
ཤིག་བྱས་ཏེ། སྒོར་མོ་སིལ་མ་འགའ་བཙལ་ཐབས་བྱས་ན། ངས་བསམས་ན་ཁྱོད་ལ་སྐྲ་སྐྱེ་
བདུད་རྩི་དང་གསེར་ཆུ་བྱུགས་པའི་གདུ་བུའམ། ཡང་ན་དེ་དག་དང་མཚུངས་པའི་དངོས་
པོ་ཙག་ཙིག་སོགས། རྒྱ་ལམ་བཞི་མདོ་ནས་གླེན་ཞད་ཆེ་ཞིང་སེར་སྣས་བཅིངས་པའི་གྲོང་
རྡལ་འདིའི་མི་རྣམས་ལ་བཙོང་རྒྱུ་མེད་སྙམ’ ཟེར།
“ངས‘མེད། ངའི་ལག་ཁུག་ནང་དུ་སྤུས་ལེགས་པའི་པ་ཐ་ཀོ་ནེ་ཡའི་རྡོ་རྗེ་ཕ་
ལམ་གྱི་རྣ་རྒྱན་དང་བྲང་རྒྱན་ཡོད་མོད། ཡིན་ནའང་པི་ཝུན་གྲོང་རྡལ་གྱི་མི་རྣམས་ཀྱིས་
ཡོད་ཚད་གཏའ་མར་བླངས་ཟིན། སིལ་སྡོང་དེ་དག་སྐྱེས་ཏེ་སིལ་ཏོག་ཐོགས་ན་དངོས་པོ་
རྣམས་ཕྱིར་བླངས་ཆོག་ཟེར། དངོས་པོ་དེ་དག་ལ་རེ་བ་བཅང་རྒྱུ་མི་འདུག སྐྱེ་དངོས་རིག་
པར་མཁས་པའི་ལུའུ་སེ·པོ་པན་ཁོ་གདན་དྲངས་ཏེ་རོགས་བྱེད་དུ་བཅུག་ན་མ་གཏོགས།
དངོས་པོ་དེ་དག་ལེན་མི་ཐུབ།’
“པ་ཞི་ཐེ་ཡིས‘ཆོག་གི ངས་ནུས་ཚོད་ཀྱིས་ཐབས་བཀོད་གཞན་ཞིག་འཐེན། ས་
རུབ་རྗེས། ངས་ཨ་ཡེ་རྒན་མོ་ཅིག་གི་ས་ནས་ཁབ་ཅིག་གཡར་ཏེ། དེར་བརྟེན་ནས་ཞིང་
འབྲོག་ཉ་ལས་དངུལ་ཁང་གི་སྒོ་འབྱེད’ཟེར།
“ངེད་གཉིས་ཀྱིས་ཁ་བརྡ་བྱེད་བཞིན་པའི་སྒང་ལ། མེ་འཁོར་ཞིག་ཉེ་འགྲམ་གྱི
འབབ་ཚིགས་སུ་འབྱོར། ལི་མོ་འཁོབས་ཆེན་གྱོན་པའི་སྐྱེས་པ་ཞིག་འབབ་སྟེགས་ནས་མེ་
འཁོར་ལས་བབས་རྗེས་ཁྱར་ཁྱོར་ངང་ལྕགས་ལམ་བརྒལ་ཏེ་ང་ཚོའི་ཕྱོགས་སུ་ཡོང་། ཁོ་ནི་
ཤ་རྒྱགས་ལ་གཟུགས་ཐུང་བ་དང་། སྣ་ཆེ་ཞིང་མིག་ཆུང་མོད། ལུས་ལ་ལྭ་བ་གྲལ་དག་ཅིག་
གྱོན་ཡོད། ཁོས་སེམས་ཆུང་ངང་ལག་འཛིན་ཁུག་མ་བཟུང་ནས་ཡོང་བ་ནི། ཁུག་མའི་
ནང་སྒོར་མོའམ་ཡང་ན་ལྕགས་ལམ་གྱི་མ་རྐང་བཅུག་ཡོད་པ་དང་འདྲ། ཁོས་ལྕགས་ལམ་
དེད་ནས་མདུན་དུ་བསྐྱོད་ཅིང་། གྲོང་རྡལ་དེ་ཧ་ལམ་མཐོང་མེད་པ་འདྲ།
“པི་ཨར·པ་ཞི་ཐེ་ཡིས‘ཤོག'ཅེས་ང་ལ་བརྡ་ཞིག་བརྒྱབ་རྗེས། ཁོ་དེ་མ་ཐག་མི་
དེའི་རྗེས་སུ་འབྲངས།
“ངས‘གང་ལ་འགྲོ་རྒྱུ’ཞེས་དྲིས།
“པི་ཨར་གྱིས ‘གནམ་རྒན་མ། ཁྱོད་ཀྱིས་རང་ཉིད་ས་སྟོང་ལུང་སྟོང་དུ་ཡོད་པ་
བརྗེད་སོང་ངམ། མ་ན་ཧྲང་ཞའོ་ཁྱོད་ཀྱི་མདུན་དུ་ཡོད། ཁྱོད་ཀྱིས་མཐོང་མ་བྱུང་ངམ། ཁྭ་
ཏའི་དམག་དཔོན་གྱི་གཤོག་སྒྲའི་འབོད་སྐུལ་ཡང་ཐོས་མ་བྱུང་ངམ། ཁྱོད་གླ་ནེ་གླེན་ནེ་
འདི་ལྟ་བུ་ཞིག་ཡིན་པ་ཅི་རེད། དབྱི་ལི་ཡ’ཟེར།
“ནགས་ཚལ་གྱི་འགྲམ་དུ་ངེད་གཉིས་མི་དེའི་རྗེས་ཆོད་བྱུང་། སྐབས་དེར་ཉི་མ་
ནུབ་ཟིན་ལ། གནས་དེ་ནི་ཅུང་མཐའ་འཁོབ་ཡིན་པས། ངེད་གཉིས་ཀྱིས་ཁོ་བཀག་འགོག་
བྱས་པ་སུས་ཀྱང་མི་ཤེས། པི་ཨར་གྱིས་མི་དེའི་ལི་མོ་བླངས་ཏེ་ས་རྡུལ་ཞིག་སྤྲུགས་རྗེས་
ཡང་བསྐྱར་ཁོའི་མགོར་བསྐོན།
“མི་དེས‘སྐུ་ཞབས། དོན་ཅི་ཞིག་ཡིན’ཟེར།
“པི་ཨར་གྱིས‘ངས་ཞྭ་མོ་འདིའི་རིགས་གྱོན་ནས་དོགས་མི་བདེ་བའི་སྐབས་སུ་
ནམ་ཡང་འདི་ལྟར་བསྒྲུབས་པ་ཡིན། མིག་སྔར་ང་ལ་ལི་མོ་འཁོབས་ཆེན་མེད། ཁྱོད་ཀྱི་
དེ་ཅིག་གྱོན་དགོས་བྱུང་། སྐུ་ཞབས། སྐད་ཆའི་མགོ་ཇི་ལྟར་བཟུང་ནས་ཁྱོད་དང་འབྲེལ་
འདྲིས་བྱེད་དགོས་པ་མི་ཤེས་ནའང་། ངས་ཅི་ལའང་མ་འཛེམས་པར་ཁྱོད་ཀྱི་ཁུག་མར་
རེག་འདོད'ཅེས་བཤད།
“པི་ཨར·པ་ཞི་ཐེ་ཡིས་མི་དེའི་ཁུག་མ་ཡོད་ཚད་གློང་རྗེས། གདོང་ལ་ཁྱད་མཚར་
བའི་འཛུམ་ཞིག་མངོན།
“ཁོས‘ཐ་ན་དུས་ཚོད་ཅིག་ཀྱང་མི་འདུག ཁྱོད་འདི་ཡང་ཁོག་སྟོང་ཞིག་རེད།
གྱོན་པར་བལྟས་ན་ཞབས་ཞུ་དཔོན་ཆུང་ཞིག་དང་མཚུངས། ཁུག་མ་ནི་པོ་ཅུའེ་བཞིན་དུ་
སྟོང་བར་འདུག ཐ་ན་རླངས་འཁོར་ལ་འདུག་སྤྱད་ཀྱི་སྒོར་མོ་ཙམ་ཡང་མེད་པས། ཁྱོད་
མེ་འཁོར་དུ་ཇི་ལྟར་འདུག་བསམ་པ་ཡིན’ཟེར།
“མི་དེས་རང་གི་ལག་ཏུ་སྐར་གང་ཡང་ལྷག་མེད་པའི་རྒྱུ་མཚན་བཤད་པ་ན། པ་ཞི་
ཐེ་ཡིས་ཁོའི་ལག་འཛིན་ཁུག་མ་བླངས་ཏེ་ཁ་ཕྱེ་བྱུང་། ཁུག་མའི་ནང་དུ་ཚི་ལེན་དང་རྐང་
འབོབ། ཕྱེད་ཀ་དྲས་པའི་ཚགས་པར་ཞིག་ལས་མེད། པི་ཨར་གྱིས་ཚགས་པར་དེར་ཞིབ་ལྟ་
ཞིག་བྱས་རྗེས། ཁོས་སྔུན་བཀག་ཡོད་པའི་མི་དེར་ལག་པ་བསྲིངས་བྱུང་།
“ཁོས‘སྤུན་ཟླ། ཁྱོད་བདེ་མོ། ཁྱོད་ཀྱིས་གྲོགས་པོ་ངས་དགོངས་དག་ཞུས་པ་དང་
ལེན་བྱེད་རོགས། ང་ནི་རྐུན་མ་པི་ཨར·པ་ཞི་ཐེ་ཡིན། སྐུ་ཞབས་པི་ཏེ་སི། ཁྱོད་ཀྱིས་སྐུ་
ཞབས་ཨའེ་ཨར་ཧྥོ་ལེ་ཏེ•དབྱི•ལི་ཁོ་སི་ངོ་ཤེས་དགོས། ལག་འཇུ་ཞིག་བྱེད། སྐུ་ཞབས་ལི་
ཁོ་སི། གཏོར་བརླག་དང་ཁྲིམས་འགལ་གྱི་ལས་སྒྲུབ་པའི་ཐད་ནས་བཤད་ན། སྐུ་ཞབས་
པི་ཏེ་སི་འུ་གཉིས་ཀྱི་བར་ན་ཡོད། ཁོས་གཞན་གྱི་རྒྱུ་རྫས་བརྐུས་ཏེ། ནམ་ཡང་གཞན་ལ་
གྱོང་རག་ཏུ་འཇུག་པ་ཡིན། ངས་ཁྱོད་ཚོ་མཐོང་བས་དགའ་བྱུང་། སྐུ་ཞབས་ལི་ཁོ་སི། ཁྱོད་
དང་སྐུ་ཞབས་པི་ཏེ་སི་མཐོང་བྱུང་བ་འདི་ནི། ངའི་མི་ཚེ་འདིར་ཐེངས་དང་པོར་རྒྱལ་ཡོངས་
ཀྱི་ཧམ་སེམས་ཅན་གྱི་སྐྱེས་པའི་ཚོགས་འདུ་ལ་ཞུགས་པ་དང་། ཟྭ་བཅག་ནས་སྒོ་ཕྱེ་བ། མགོ་
གཡོགས་ནས་རྒྱུ་རྫས་ལེན་པ། མ་རབས་ཐ་ཤལ་བྱེད་པ་ཐམས་ཅད་ལྷན་ཅིག་འཛོམས་སོང་།
ཁྱོད་ཀྱིས་སྐུ་ཞབས་ལི་ཡི་དཔང་ཡིག་ལ་ཞིག་ལྟོས་དང་། སྐུ་ཞབས་པི་ཏེ་སི།
“པ་ཞི་ཐེ་ཡིས་ང་ལ་སྤྲད་པའི་ཚགས་པར་དེའི་སྟེང་དུ་སྐུ་ཞབས་ལི་ཁོ་སི་ཡི་འདྲ་
པར་ཞིག་བཀོད་འདུག དེ་ནི་ཀྲི་ཅ་ཀོ་ནས་འགྲེམས་སྤེལ་བྱས་པའི་ཚགས་པར་ཞིག་རེད།
རྩོམ་དེའི་མགོ་ནས་མཇུག་བར་དུ་ལི་ཁོ་སི་ལ་སྡིགས་མོ་ཡིད་ལ་གཟན་པ་ཞིག་བྱས་འདུག
ངས་རྩོམ་ཡིག་དེར་བལྟས་རྗེས་ད་གཟོད་ལི་ཁོ་སི་ཟེར་བའི་མི་དེ་ཇི་འདྲ་ཞིག་ཡིན་པ་
རྟོགས་བྱུང་། ཁོ་རང་ཀྲི་ཅ་ཀོ་ཡི་གཞལ་ཡས་ཁང་ལྟ་བུའི་གཞུང་སྒྲུབ་ཁང་དུ་བསྡད་དེ་ཧྥོ་
ལུའོ་ལི་ཏ་ཁུལ་གྱི་ཆུའི་ཞབས་སུ་བསྣུབས་པའི་ས་ཆ་ཚང་མ་དུམ་བུ་དུམ་བར་བཅད་དེ་
ཅི་ཡང་མི་ཤེས་པའི་མ་རྐང་འཇོག་མཁན་རྣམས་ལ་བཙོངས། ཁོའི་ཡོང་སྒོ་སྒོར་ཁྲི་བཅུ་ལ་
ཉེ་དུས། རྒྱུན་དུ་འདྲོགས་ལངས་རྒྱུར་དགའ་བའི་ཉོ་མཁན་དེ་དག"ཁྲོད་ཀྱི་མི་ཞིག་གིས།
རྩིས་ཞིབ་མོར་བརྒྱབ་སྟེ་ཧྥོ་ལུའོ་ལི་ཏར་གནས་སྐོར་དུ་ཐེངས་ཤིག་སོང་སྟེ་རང་གིས་ཉོས་
པའི་ས་ཆ་དེར་ལྟ་བ་དང་། ས་ཆ་དེའི་མཐའ་སྐོར་གྱི་ར་བ་ཇེ་བརྟན་དུ་གཏོང་དགོས་མིན་
དང་། ཞོར་དུ་སིལ་ཏོག་ཉིན་མེང་སྐོར་ཞིག་ཉོས་ཡོང་ནས་ཡེ་ཤུའི་འཁྲུངས་སྐར་སྐབས་
སུ་ཚོང་རར་བཙོང་དགོས་བསམ། ཁོས་ས་ཚད་གཞལ་མཁན་ཞིག་གླས་ཏེ་དེས་ཁོའི་ཚབ་
བྱས་ཏེ་ས་ཆའི་ཚད་གཞལ་བར་བསམ། ཁོ་ཚོས་དཀའ་ལས་མང་པོ་ཞིག་བརྒྱབ་མཐར་ས་
དེར་སླེབས། སྤྱི་བསྒྲགས་ཐོག་བཤད་པའི་ལེ་ཡོན་ཀུའུ་ཟེར་བའི་དར་རྒྱས་ཆེ་བའི་གྲོང་
རྡལ་དེ་ནི་ཨའོ་ཅི་ཆའོ་པི་མཚོ་ཡི་དཀྱིལ་སྙིང་གི་ཀ་རིས་བཞི་བཅུ་དང་བཅུ་དྲུག་གི་ལྷོ་
ཕྱོགས། ཏུའུ་ཡི་ཤར་ཕྱོགས་སུ་ཡོད་པ་དང་། མི་དེས་ཉོས་པའི་ས་ནི་དབྱིན་ཁྲུ་སོ་དྲུག་
ཡོད་པའི་ཆུ་ཞབས་སུ་ཡོད་པར་མ་ཟད། གནས་དེ་ནི་ཆུ་སྲིན་དང་ཉ་ཁ་ཆེ་སོགས་ཀྱིས་
བདག་ཏུ་བཟུང་ཡོད་པས། ཁོ་ལ་དབང་མིན་དོགས་པ་ཟ་དགོས་བྱུང་།
“མི་དེ་ཕྱིར་ཀྲི་ཅ་ཀོ་ལ་སླེབས་རྗེས། ཨའེ་ཨར་ཧྥོ་ལེ་ཏེ•དབྱི•ལི་ཁོ་སི་ལ་ཁ་རྩོད་
དྲག་པོ་ཞིག་བྱས་ཏེ། ངོ་ཤ་དཀར་དམར་དུ་གྱུར་ཡོད་པ་གདོན་མི་ཟ། ལི་ཁོ་སི་ཡིས་ཕྱིར་
གནས་ལུགས་བཤད་ཀྱང་། ཆུ་སྲིན་མེད་ཅེས་བཤད་དཀའ་བར་གྱུར། ཉིན་ཞིག་ལ།
ཚགས་པར་ཞིག་གིས་པར་ངོས་ཧྲིལ་བོ་གཅིག་བཀོལ་ནས་དོན་འདི་ཐེར་འདོན་བྱས་
པས། ལི་ཁོ་སི་འགྲོ་ས་འདུག་ས་མེད་པར་གྱུར་པ་དང་། ས་གནས་སྲིད་གཞུང་གིས་ལི་ཁོ་
སིའི་སྒོར་མོ་འཇོག་སའི་མཛོད་ཁང་རྙེད་པས། ཁོ་ལྐོག་ནས་མེ་འགོག་སྐས་ཐོག་ལས་མར་
བབས་ཏེ་བྲོས་ནས་ཡོང་། ཁོས་ལག་འཛིན་ཁུག་མའི་ནང་དུ་རྐང་འབོབ་ཆ་འགའ་དང་
ཚི་ལེན་འགའ་བཅུག་ནས་ནུབ་ཁུལ་དུ་ཡོང་། ལས་བཟང་བ་ཞིག་ལ་ཁོའི་ཀོ་ལྭ་ཁུག་མའི་
ནང་དུ་མེ་འཁོར་སྤ་སེ་ཡི་ཚབ་འཛིན་འགའ་ཡོད་པས། སྡུག་སྡུག་དཀའ་དཀའ་བྱས་ཏེ་མེ་
འཁོར་ལ་བསྡད་ནས་ང་དང་པི་ཨར•པ་ཞི་ཐེ་ཡོད་སའི་མཐའ་འཁོབ་ཀྱི་གྲོང་རྡལ་འདིར་
སླེབས། མེ་འཁོར་ལས་བབས་རྗེས་དབྱི་ལི་ཡ་གསུམ་པ་ཡིན་པར་བརྫུས་མོད། ཡིན་ནའང་
ཟས་བསྐྱལ་ནས་ཡོང་མཁན་མ་བྱུང་།
“དེ་ནས་ཨའེ་ཨར་ཧྥོ་ལེ་ཏེ•དབྱི•ལི་ཁོ་སིས་གྲོད་པ་ལྟོགས་ཀྱིན་འདུག་ཅེས་འུར་
བརྒྱབ་བྱུང་། ཁོས་ཟ་མ་ཞིག་ཡིན་ན་ཆོག ཡིན་ནའང་ཁོར་ཟས་རིན་གྱི་སྒོར་མོ་མེད་ཟེར།
དེར་བརྟེན་ང་ཚོ་མཉམ་དུ་འདུས་ཏེ། ངལ་རྩོལ་དང་ལས་ཀ་ཞིག་སྒྲུབ་པའི་སྤྲོ་བ་ཡོད་
ཚེ། ངལ་རྩོལ་ནུས་པ་དང་ཉོ་ཚོང་དང་མ་རྩ་བཅས་ཀྱི་ཚབ་བྱས་ཆོག་མོད། ཡིན་ནའང་།
ཉོ་ཚོང་ལ་མ་རྩ་མེད་པའི་སྐབས་སུ། ཉོ་ཚོང་གང་ཡང་བྱེད་མི་ཐུབ་ཅིང་། མ་རྩའི་སྒོར་མོ་
མེད་པའི་སྐབས་སུ་ཤ་ཙོང་བརྔོས་མར་ཡང་ཚོང་མི་བྲིན་པས། ད་ལྟ་ང་ཚོས་ངལ་རྩོལ་པའི་
ལྕགས་དབྱུག་གི་ནུས་པ་ལ་རེ་ལྟོས་བྱེད་དགོས་བྱུང་་
“པི་ཨར·པ་ཞི་ཐེ་ཡིས‘སྤུན་ཟླ་ཚོ། ངས་ད་བར་དུ་དཀའ་ཁག་ལ་ཐུག་པའི་སྐབས་
སུ་གྲོགས་པོ་བསྐྱུར་མ་མྱོང་། ངས་སྡོང་གསེང་ཀན་ན་ཞིག་རལ་ཏུ་གྱུར་པའི་ཁང་བ་ཞིག་
ཡོད་པ་མཐོང་བྱུང་། ང་ཚོ་སྔོན་ལ་ཁང་བ་དེའི་ནང་འགྲོ། ས་རུབ་རྗེས་ཐབས་ཤེས་ཤིག་
འཚོལ”ཟེར།
“སྡོང་གསེང་དེ་ན་ཡུན་རིང་བོར་མི་མ་བསྡད་པའི་ཁང་བ་རྙིང་རལ་ཏུ་གྱུར་པ་ཞིག་
འདུག ངེད་གསུམ་ཁང་བ་དེའི་ནང་དུ་སོང་། ས་རུབ་རྗེས། པི་ཨར-པ་ཞི་ཐེ་ཡིས་ངེད་
གཉིས་ལ་བསྒུགས་ཏེ་སྡོད་ཅེས་བཤད་རྗེས་ཕྱི་ལ་བུད་སོང་། ཕྱི་ལ་སོང་སྟེ་དུས་ཚོད་ཕྱེད་ཀ་
ཙམ་གྱི་ཡུན་ཡང་མ་འགོར་བར་ཁོ་ཕྱིར་སླེབས་བྱུང་། ཁོའི་པང་དུ་གོར་སོབ་དང་རྩིབ་མ།
བག་ལེབ་གང་བཟུང་ནས་སླེབས་བྱུང་།
“ཁོས‘ཝ་ཞི་ཐ་ལུའུ་ཡི་ཞིང་པའི་ཁྱིམ་ཚང་ཞིག་ནས་ཁྱེར་ཡོང་བ་ཡིན། ང་ཚོས་
རྒྱགས་ཚད་ཅིག་ཟ་ལ་རྒྱགས་ཚད་ཅིག་འཐུང’ཟེར།
“དཀར་གསལ་གྱི་བཅོ་ལྔའི་ཟླ་བ་མཁའ་ལ་འཕགས་བྱུང་། ང་ཚོ་ཟླ་བའི་འོད་སྣང་
ལ་བརྟེན་ནས་ཁང་བའི་ནང་ཙོག་པ་དང་། ཟླ་བའི་འོད་སྣང་ལ་བརྟེན་ནས་ཟ་མ་ཟོས། པི་
ཨར·པ་ཞི་ཐེ་ཡིས་རང་གིས་རང་ལ་འུར་བསྟོད་བྱས་བྱུང་།
“ཁོས་ཁ་ནང་དུ་ཟས་གང་བརྫངས་ཏེ‘སྐབས་ལ་ལར་ཁྱོད་ཚོ་སྟེ་རང་རང་གི་ལས་
རིགས་ང་ལས་མཐོ་བར་འདོད་པའི་མི་འདི་དག་ལ་ངོ་མ་སྙིང་པོ་ཞིག་མི་འདུག དཀའ་
ཁག་ལ་འཕྲད་པའི་སྐབས་སུ་ཁྱོད་ཚོར་རང་གི་ལྟོགས་སྐོམ་སེལ་བའི་ཐབས་བཀོད་ཙམ་
ཡང་མི་འདུག ཁྱོད་ལ་ཐབས་བཀོད་ཡོད་དམ། ལི་ཁོ་སི’ཟེར།
“ལི་ཁོ་སི་ཡིས་བག་ལེབ་ཅིག་ལ་སོ་འདེབས་བཞིན‘སྐུ་ཞབས་པ་ཞི་ཐེ། ངོ་མ་
བཤད་ན། མིག་སྔའི་འདི་ལྟ་བུའི་གནས་ཚུལ་འོག་ཏུ་ང་ཚོས་ཁེ་ལས་ཤིག་བསྒྲུབས་ཏེ་མིག
སྔར་གྱི་དཀའ་ཁག་སེལ་མི་ཐུབ། ལས་གཉེར་བྱེད་པའི་བྱ་བ་ཆེན་པོ་ཚང་མར་སྔོན་ལ་གྲ་
སྒྲིག་ལེགས་པོ་ཞིག་བྱེད་དགོས། ང་ཞེས’ཁོའི་སྐད་མགོ་ཧ་ཅང་དམའ་བས་གོ་མི་ཐུབ།
“པི་ཨར·པ་ཞི་ཐེ་ཡིས་དེའི་ཁ་ཕྲོགས་ནས་བཤད་རྒྱུར‘ངས་ཤེས་སོང་། ལི་ཁོ་སི།
ཁྱོད་ཀྱིས་མུ་མཐུད་དུ་ཤོད། ཁྱོད་ཀྱིས་ཐོག་མར་སྒོར་བྱིན་ནས་ཡི་གེ་གཏག་པའི་བུ་
མོ་ཞིག་གླ་དགོས། དེའི་སྟེང་དུ་ཤིང་གིས་བཟོས་པའི་ཁྱིམ་ཆས་ཚད་ལྡན་བཞི་དགོས། ད་
དུང་ཁྱོད་ཀྱིས་སྒོར་མོ་བཀོལ་ཏེ་བརྡ་ཁྱབ་སྤེལ་དགོས། ཁྱོད་ཀྱིས་ད་དུང་གཟའ་འཁོར་
གཉིས་ལ་ཉོ་བདག་ཡོང་བར་བསྒུག་དགོས། ཁྱོད་ཀྱི་བཀོད་པ་དེ་ནི་ཐག་རིང་གི་ཆུ་ཡིས
ཐག་ཉེ་ཡི་སྐོམ་མི་སོད་པ་ལྟར་ཡིན། དེ་ནི་དཔེར་ན་སོལ་རླངས་ཀྱི་དུག་ཁ་ཡིས་མི་ཤི་ན།
སོལ་རླངས་ལས་རིགས་གཞུང་བཞེས་བྱེད་པ་དང་མཚུངས། ཁྱོད་ཀྱི་བྱེད་ཐབས་དེས་ནམ་
ཡང་ང་ཚོ་སྐྱོབ་མི་ཐུབ། སྤུན་ཆེན་པི་ཏེ་སི’ཟེར།
“ངས‘འོ། སྐུ་ཞབས་ཞན་ཙི། ངས་ཁྱོད་ཀྱི་སྒྱུ་འཕྲུལ་གྱི་དབྱུག་པ་དེས་དངོས་པོ་
གསེར་དུ་བསྒྱུར་བ་མཐོང་མ་སོང་། སྒྱུ་འཕྲུལ་གྱི་མཛུབ་དཀྲིས་ལ་བརྟེན་ནས་ཟས་ལྷག་
ཅིག་བཙལ་བ་ནི་མི་ཐམས་ཅད་ཀྱིས་བསྒྲུབ་ཐུབ'ཅེས་བཤད།
“པ་ཞི་ཐེ་ཡིས་རང་སྣང་དང་བཅས‘དེ་ནི་སྔོན་ལ་ནན་ཀྭ་གྲ་སྒྲིག་བྱེད་པ་ལས་མ་
འདས། རྟ་ཕོ་དྲུག་གིས་དྲུད་པའི་ཤིང་རྟ་མི་འགྱང་བར་བློ་ཡུལ་ལས་འདས་པའི་སྒོ་ནས་
ཁྱོད་ཚོའི་སྒོ་འགྲམ་དུ་འབྱོར་ངེས། ད་དུང་བུ་མོ་ཐལ་རིས་མ། ཁྱོད་ལ་འཕྲལ་དོན་ཐག་
གཅོད་ཐབས་མཆོག་ཅིག་ཡོད་ཀྱང་སྲིད་པས། ང་ཚོར་རོགས་བྱས་ཏེ་མགོ་ཞིག་རྩོམ’ ཟེར།
“ངས “སྤུན་ཆུང་། ང་ཁྱོད་ལས་ལོ་བཅོ་ལྔ་ཆེ་མོད། ཡིན་ནའང་། ང་རྒས་ཏེ་མི་ཚེ་
འགན་བཅོལ་གྱི་ལོ་ཚད་ལ་ཐོན་མེད། སྔོན་ཆད་ང་ལའང་སྐར་གང་ཡང་མེད་པའི་དུས་
ཀྱང་བྱུང་མྱོང་། ད་ལྟ་ང་ཚོ་འགྲོ་འདོད་ཀྱང་འགྲོ་མི་ཐུབ་པའི་དབྱིན་ལེ་ཕྱེད་ཀ་ཙམ་ལས་
མེད་པའི་གྲོང་རྡལ་དེའི་གློག་འོད་ལ་བལྟས་ཆོག ངའི་དགེ་རྒན་ནི་མེང་ཐ་ཀུའུ•ཞི་ཨར་
ཧྥོ་ཡིན། ཁོ་ནི་དེང་རབས་ཀྱི་ཆེས་རླབས་ཆེ་བའི་སྲང་ལམ་འགྲམ་གྱི་ཚོང་འགྲེམ་བྱེད་
མཁན་ཞིག་ཡིན། སྐབས་འདིར། སྲང་ལམ་དུ་ལྭ་བའི་སྟེང་སྣུམ་ཐིགས་ལྷུང་བའི་མི་བརྒྱ་
ཕྲག་འགའ་མཐོང་བྱུང་། ང་ལ་སྣུམ་སྒྲོམ་ཞིག་དང་ཤིང་སྒམ་ཞིག སྒོར་གཉིས་ཡིན་པའི
སྐྱུ་རུ་འདག་རྫས་ཤིག་བྱིན། དེ་ཇེ་ཆུང་དུ་བཏང་ནས་གཏུབ་སྟེ' ཟེར།
“པི་ཨར•པ་ཞི་ཐེ་དགོད་བཞིན་ངའི་ཚིག་མཚམས་བཅད་དེ ་ཁྱོད་ཀྱི་སྒོར་མོ་གཉིས་
དེ་གང་ནས་ཡོང་།” རྐུན་མ་དང་མཉམ་དུ་སྡོད་དུས་ཚིག་གི་མགོ་རྐང་ཐོ་མི་ཐུག་པར་
འདུག”ཟེར།
“ཁོས་མུ་མཐུད་དུ‘མིན། ཁྱོད་གཉིས་འུ་ཐུག་ཐབས་ཟད་དུ་གྱུར་འདུག དངུལ་
ལོར་གྱི་ཕྱོགས་ནས་སྒོ་བརྒྱབ་ཟིན། ཚོང་ལས་ཀྱི་ཐད་ནས་མཚམས་བཞག ད་ཁྱོད་གཉིས་
ཀྱིས་ངལ་རྩོལ་ནུས་ཤུགས་ལ་བརྟེན་པ་ལས་ཐབས་མི་འདུག ཁྱོད་གཉིས་ཀྱིས་ཕམ་ཁ་
ངོས་ལེན་བྱས་ན་རེད། དོ་དགོང་ང་པི་ཨར•པ་ཞི་ཐེ་ཡི་འཇོན་ནུས་ལ་ལྟོས” ཟེར།
“པ་ཞི་ཐེ་ཡིས་ང་དང་ལི་ཁོ་སི་ཡིས་ཁང་བ་འདིའི་ནང་ནས་ཁོ་ཕྱིར་ཡོང་རག་བར་
དུ་བསྒུགས་ནས་སྡོད། ནམ་ལངས་སོང་ནའང་བསྒུགས་ནས་སྡོད་ཅེས་མངགས་བཅོལ་བྱས་རྗེས་ཕྱི་ལ་བུད་སོང་།
ཁོས་དགའ་སྣང་གིས་ཁ་ཤུ་འདེབས་བཞིན་གྲོང་རྡལ་དེའི་ཕྱོགས་སུ་བུད་སོང་།
“ཨའེ་ཨར་ཧྥོ་ལེ་ཏེ•དབྱིལི་ཁོ་སི་ཡིས་ལྭ་བ་དང་ལྷམ་ཕུད་པ་དང་། ཞྭ་མོའི་སྟེང་དུ་
ལག་ཕྱིས་ཆུང་ཆུང་ཞིག་བཀབ་སྟེ་སྔས་མགོ་བྱས་ནས་ཁང་བའི་མཐིལ་ཤིང་ཐོག་ཏུ་ཉལ།
“ཁོས་འཛེར་སྐད་ལྷང་ལྷང «ང་གཅིག་གཉིད་དགོས། དེ་རིང་ཐང་ཆད་ནས་ཤི་
ཐལ། སང་ཉིན་མཇལ། མཛའ་བརྩེ་ལྡན་པའི་སྐུ་ཞབས་པི་ཏེ་སི’ཟེར།
“ངས་ངའི་ཚབ་བྱས་ཏེ་གཉིད་ལྷ་ལ་འཚམས་འདྲི་ཞིག་བྱེད་རོགས། ང་ཅུང་ཙམ་
ཙོག་ནས་འདུག་དགོས’ཞེས་བཤད།
“པི་ཝུན་གྲོང་རྡལ་གྱི་མི་རྣམས་ཀྱིས་ངའི་ལག་ནས་གཏའ་མར་བླངས་པའི་དུས་
ཚོད་ལྟར་ཚོད་དཔག་བྱས་ན། དུས་ཚོད་གཉིས་དང་ཕྱེད་ཀ་ཙམ་གྱི་རྗེས་སུ། ང་ཚོའི་ཁྲོད་
ཀྱི་སྒོའི་ཕྱི་ལ་སོང་བའི་མི་དེ་ཕྱིར་སླེབས་བྱུང་། ཁོས་ལི་ཁོ་སི་གཉིད་ལས་བསླངས་རྗེས། ང་
ཚོ་ཁང་བའི་སྒོ་ཁའི་ཟླ་འོད་ཡོད་ས་ཞིག་ཏུ་ཡོང་སྟེ། ཁོས་སྒོར་མོ་སྟོང་རེ་བཅུག་ཡོད་པའི་
ཁུག་མ་ལྔ་མཐིལ་ཤིང་སྟེང་དུ་བཞག་རྗེས། སྒོ་ང་བཞག་མ་ཐག་པའི་བྱ་མོ་ཞིག་དང་འདྲ་
བར་འུར་བརྒྱབ་བྱུང་།
“ཁོས‘ངས་ཁྱོད་གཉིས་ལ་གྲོང་རྡལ་འདིའི་གནས་ཚུལ་བཤད། གྲོང་རྡལ་འདིའི་མིང་
ལ་ཧྲི་ཆོན་ཟེར། གྲོང་རྡལ་འདིའི་མི་རྣམས་ཀྱིས་ཚོགས་ཁང་ཆེན་མོ་ཞིག་སྐྲུན་བཞིན་
ཡོད། གནས་ཚུལ་ལ་བལྟས་ན་དམངས་གཙོའི་ཏང་གི་གྲོང་གཙོ་འོས་འདེམས་མི་དེ་མི་
སེར་ཏང་གིས་ཕམ་པར་རྒྱག་རྒྱུ་རེད། ཁྲིམས་དཔོན་ཐ་ཁོ་ཡི་ཆུང་མར་བྲང་སྐྱའི་གཉན་
ཚད་ན་བཞིན་འདུག་མོད། ཉེ་སྔོན་ཅུང་ཇེ་བདེར་ཕྱིན་འདུག ང་ལ་དགོས་པའི་གནས་
ཚུལ་མཐའ་དག་མ་ཤེས་པའི་སྔོན་དུ། ངས་ཡུལ་དེའི་མི་འདྲ་མིན་མང་པོར་དགོས་མེད་
ཀྱི་གཏམ་སྣ་ཚོགས་གླེང་བ་ཡིན། གྲོང་རྡལ་དུ་དངུལ་ཁང་ཞིག་འདུག མིང་ལ་ཆའོ་ནུང་
ཡིད་རྟོན་གསོག་དངུལ་ཀུང་སི་ཟེར། ཁ་སང་དངུལ་ཁང་གིས་ལས་མཚམས་འཇོག་སྐབས་
སུ་དངུལ་ཁང་དུ་བཅོལ་དངུལ་ཉིས་ཁྲི་སུམ་སྟོང་འདུག དེ་རིང་སྒོ་ཕྱེ་དུས་བཅོལ་དངུལ་
ཆིག་ཁྲི་བརྒྱད་སྟོང་ཡོད། དེ་དག་ཚང་མ་ལྕགས་ཀྱི་དངུལ་ལོར་རེད། ངས་མང་པོ་ཁྱེར་ཡོང་
མ་ཐུབ་པའི་རྒྱུ་མཚན་ཡང་དེ་ཡིན། ཅི་འདྲ་རེད། ཉོ་ཚོང་དང་མ་རྩ། ཁྱོད་གཉིས་ལ་སྐད་
ཆ་ཅི་ཞིག་ཡོད’ཟེར།
“ཨའེ་ཨར་ཧྥོ་ལེ་ཏི•དབྱི•ལི་ཁོ་སི་ཡིས་པུས་ལག་བྱས་ཏེ། ‘གྲོགས་པོ། ཁྱོད་ཀྱིས་
དངུལ་ཁང་དེར་འཕྲོག་བཅོམ་བྱས་པ་ཡིན་ནམ། ཨ་ཨ་ཨ’ཞེས་ཟེར།
“པ་ཞི་ཐེ་ཡིས “ཁྱོད་ཀྱིས་དེ་ལྟར་བཤད་མི་རུང་།’ “འཕྲོག”ཅེས་པ་ནི་དེ་
འདྲའི་སྙན་མོ་ཞིག་མ་རེད། ངས་སྒྲུབ་པ་ནི་དངུལ་ཁང་སྲང་ལམ་གང་དུ་ཡོད་པ་དང་།
གྲོང་རྡལ་དེ་ཧ་ཅང་ལྷིང་འཇགས་ཡིན་པས། ང་སྲང་ལམ་གྱི་གྲུ་ཟུར་ཞིག་ཏུ་འགྲེང་སྟེ་ཉེན་
འགོག་སྒམ་གྱི་གསང་བའི་ལྡེ་མིག་གི་འཁོར་ལོ་བསྐོར་པའི་སྒྲ་ཡང་ཐོས་ཐུབ། “གཡས་སུ་
ཨང་གྲངས་བཞི་བཅུ་ཞེ་ལྔའི་མཚམས་སུ་བསྐོར་རྗེས། གཡོན་ཕྱོགས་སུ་ཨང་གྲངས་བརྒྱད་
ཅུའི་མཚམས་སུ་བསྐོར། ཡང་གཡས་ཕྱོགས་སུ་ཨང་གྲངས་དྲུག་ཅུའི་མཚམས་སུ་བསྐོར།
ཡང་བསྐྱར་གཡོན་ཕྱོགས་སུ་ཨང་གྲངས་བཅོ་ལྔའི་མཚམས་སུ་བསྐོར།” དེ་ནི་ཡེ་ལུའུ་
སློབ་ཆེན་གྱི་རྐང་རྩེད་སྤོ་ལོ་རུ་ཁག་གི་རུ་དཔོན་གྱིས་སྐད་འབོད་བྱས་པ་ལྟར་གསལ་བོར
ཐོས་བྱུང' ཟེར། པ་ཞི་ཐེ་ཡིས་ཡང ‘སྤུན་ཆུང་། གྲོང་རྡལ་འདིའི་མི་རྣམས་ཞོགས་པ་མལ་
ལས་ལངས་པ་སྔ། ཁོ་ཚོས་བཤད་ན། གྲོལ་རྡལ་གྱི་སྡོད་དམངས་རྣམས་ཀྱིས་ནམ་མ་ལངས་
གོང་ནས་ལས་མགོ་བརྩམས་འགྲོ་ཟེར། ཁོ་ཚོ་རྒྱུ་མཚན་ཅིའི་ཕྱིར་དུས་ཚོད་མང་པོར་མི་
གཉིད་པ་ཡིན་ཞེས་དྲིས་པ་ན། ཁོ་ཚོས་ནངས་ཇ་སྔ་མོར་ཁོལ་ཟིན་པས་ཡིན་ཟེར། དེས་ན་
སྤྲོ་སྣང་ལྡན་པའི་ལུའོ་པིན་གྱིས་ཇི་ལྟར་བྱེད། ཁྲོག་ཁྲོག་ལམ་ཞིག་བཏོད་ནས་འགྲོ་དགོས་
སམ། ངས་ཁྱོད་ཚོར་ཤོ་རྒྱག་བྱེད་ཀྱི་མ་རྩ་སྟེར། ཁྱོད་ལ་མ་རྩ་ཅི་འདྲ་ཞིག་དགོས། མྱུར་དུ་
ཤོད”ཟེར།
“ལི་ཁོ་སི་ཧ་ལམ་རྐང་བའི་ཕྱི་རྟིང་ལ་བརྟེན་ནས་ཚོག་པ་དང་། སྡེར་མོས་ཟས་འཛིན་
པའི་ནགས་བྱི་བཞིན། ‘མཛའ་བརྩེ་ལྡན་པའི་སྤུན་ཆུང་། ང་ལ་ཏན་ཧྥོ་ན་གྲོགས་པོ་འགའ་
ཡོད། ཁོ་ཚོས་ང་ལ་རོགས་བྱེད་སྲིད་པས། ང་ལ་སྒོར་མོ་བརྒྱ་ཡོད་ན་ཆོག’ ཅེས་བཤད།
“པ་ཞི་ཐེ་ཡིས་སྒོར་མོ་བསྡམས་ལོག་ཅིག་བཀྲོལ་རྗེས། དེའི་ནང་ནས་སྒོར་ཉི་ཤུ་
ཅན་ལྔ་བླངས་ཏེ་ལི་ཁོ་སི་ཡི་ཕྱོགས་སུ་གཡུགས།
“ཁོས‘ཚོང་རྒྱག་མཁན། ཁྱོད་ལ་ཅི་ཙམ་དགོས'ཞེས་ང་ལ་དྲིས་བྱུང་།
“ངས‘ཁྱོད་ཀྱི་ངལ་རྩོལ་གྱི་འབྲས་བུ་སྟེ་ཁྱོད་ཀྱི་སྒོར་མོ་ལ་བདག་བྱོས། ངས་གཞན་
གྱི་དཀའ་སྡུག་གི་རྔུལ་ཆུ་ལས་བྱུང་བའི་སྒོར་མོ་ལེན་གྱིན་མེད། ངས་ལེན་བཞིན་པ་ནི་གླེན་
པ་ཁ་ནག་དག་གི་ཁུག་མའི་ནང་ལྷག་ལུས་བྱུང་ཡོད་པའི་སྒོར་མོའི་རིགས་ཡིན། ང་སྲང་
ལམ་གྱི་མགོ་ནས་འགྲེང་སྟེ་སྒོར་མོ་གསུམ་བྱས་ཏེ་རྡོ་རྗེ་ཕ་ལམ་གྱི་མཛུབ་དཀྲིས་ཤིག་ཞིང་
པར་འཚོང་དུས། ང་ལ་སྒོར་དྲུག་གི་ལག་ཡོང་ལས་མེད་ནའང་། དེས་མཛུབ་དཀྲིས་དེ་བུ་
མོ་ཞིག་ལ་སྐྱེས་སུ་ཕུལ་ན། དེའི་རིན་ཐང་ནི་སྒོར་མོ་བརྒྱ་དང་ཉེར་ལྔ་ཡིན་པ་ཤེས་ཡོད། མི་
དེའི་ཁེ་སྲང་ནི་སྒོར་བརྒྱ་དང་ཉེར་གཉིས་ཡིན། འུ་གཉིས་ཀྱི་ཁྲོད་ནས་སུ་ཞིག་ཁྲམ་པ་
ཡིན་ནམ’ཞེས་ཟེར།
“པ་ཞི་ཐེ་ཡིས“ཁྱོད་ཀྱིས་ཞོ་ལྔ་བྱེ་མའི་ནང་བཅུག་སྟེ་བུ་མོ་དབུལ་བོ་དེར་བཙོངས་
ནས། འདིས་ཁྱོད་ཀྱི་སྣུམ་སྒྲོན་འགས་གཏོར་འབྱུང་བ་སྔོན་འགོག་བྱེད་ཐུབ་ཅེས་བཤད་ན།
བྱེ་མའི་རིན་གོང་ནི་ཞོ་བཞི་ཡིས་ཏུན་གཅིག་ཁུགས་པ་དང་། དེས་ན་ཁྱོད་ཀྱིས་བལྟས་ན་
མོར་ཁེ་སྲང་ཅི་ཙམ་ཡོད་དམ’ཞེས་དྲིས།
“ངས‘གསལ་བོར་ཉོན། ངས་མོར་སྣུམ་སྒྲོན་གཙང་མར་ཕྱིས་རྗེས། སྣུམ་གང་གང་
བ་བླུགས་ཞེས་ཟེར། ངས་བཤད་པ་ལྟར་བསྒྲུབས་ན། སྣུམ་སྒྲོན་ལ་འགས་གཏོར་མི་འབྱུང་།
མོའི་སེམས་ནས་སྣུམ་སྒྲོན་ནང་དུ་ངའི་བྱེ་མ་ཡོད་པས། འགས་གཏོར་མི་འབྱུང་བསམ།
འདི་ལ་བཟོ་ལས་སྟེང་གི་ཡེ་ཤུའི་ཆོས་ལུགས་ཀྱི་ཚན་རིག་གི་ནད་བཅོས་བྱེད་ཐབས་
ཟེར། མོས་ཞོ་ལྔ་བཀོལ། ལུའོ་ཁོ་ཧྥེ་ཡེ་དང་ཨའེ་ཏི་ལྕམ་མོ'གཉིས་ཀྱིས་ཀྱང་མོ་ལ་རོགས་
རམ་བྱེད་ཀྱིན་ཡོད། མི་ཚང་མས་སྒོར་བྱིན་ནའང་སྒོར་མོ་ཡོད་པའི་གཅེན་གཅུང་གཉིས་
གདན་འདྲེན་ཐུབ་པ་ཞིག་མིན།
“ ཨའེ་ཨར་ཧྥོ་ལེ་ཏི•དབྱི-ལི་ཁོ་སི་ཡིས་པི་ཨར•པ་ཞི་ཐེ་ལ་ཡིད་འགུལ་ཐེབས་ཏེ་
ཅུང་ཙམ་མིན་ཚེ། རྐང་བར་ཐོད་པ་གཏུགས་སོང་།
“ཁོས‘ངའི་མཛའ་བརྩེ་ལྡན་པའི་སྤུན་ཆུང་། ངས་ནམ་ཡང་ཁྱོད་ཀྱི་བློ་རྒྱ་དེ་
བརྗེད་མི་སྲིད། གནམ་རྒན་མས་ཁྱོད་ལ་མགོན་སྐྱོབ་བྱེད་ངེས། ཡིན་ནའང་། རྗེས་ཕྱོགས
ཁྱོད་ཀྱིས་དྲག་སྤྱོད་དང་ཁྲིམས་འགལ་གྱི་བྱ་སྤྱོད་སྤང་རོགས'ཟེར།
“པི་ཨར་ཡིས‘སྙིང་ཆུང་སྡར་མ། ཁྱོད་རྩིག་ལྡེབས་སུ་ཡོད་པའི་ཙིག་ཁུང་ནང་སྐུང་
དུ་སོང་། ངས་བལྟས་ན། ཁྱོད་ཀྱི་ཁ་ཏ་དང་སློབ་གསོ་ནི་ལྕགས་རྟར་དབུགས་རྒྱག་སྐབས་
ཀྱི་མཐའ་མཇུག་གི་སྒྲ་དེ་དང་མཚུངས། ཁྱོད་ཀྱི་སྤམ་རྫུ་ཡི་རྣམ་པ་དང་། ང་ཆེ་ང་བཙན་
གྱི་འཕྲོག་བཅོམ་བྱེད་ཐབས་དེར་མཇུག་འབྲས་ག་འདྲ་ཞིག་ཐོན་འདུག ཡིན་ནའང་། དེ་
ནི་དབུལ་པོ་ཙམ་ལས་ཅི་ཡང་མ་རེད། སྤུན་ཆེན་པི་ཏེ་སི་ལ་ཆ་བཞག་ན། ཁོས་ཚོང་ལས་
དང་ཉོ་ཚོང་གི་གཞུང་ལུགས་ལ་བརྟེན་ནས་འཕྲོག་བཅོམ་གྱི་སྒྱུ་རྩལ་ལ་སྨད་བཞིན་འདུག
ད་ལྟ་ངས་ཁོ་ཚར་འདུག་ཅེས་མི་བཤད་ཐབས་མེད་རེད། ཁྱོད་ཚོའི་སྒྲུབ་ཐབས་དེ་དག་ནི་
སྒྲུབ་ས་འགྲོ་བ་ཞིག་མ་རེད། སྤུན་ཆེན་པི་ཏེ་སི། རབ་ཡིན་ན་ཁྱོད་ཀྱིས་བགོ་བཤའ་བྱེད་
བཞིན་པའི་སྒོར་མོ་འདིའི་ནང་ནས་སྐལ་ཞིག་ལོངས'ཟེར།
“ངས་ཡང་བསྐྱར་ཅིག་བཤད། པི་ཨར•པ་ཞི་ཐེ། ཁྱོད་ཀྱིས་སྒོར་མོ་དེར་བདག་བྱོས།
ང་ནི་མི་ཆེ་གེ་མོ་དང་འདྲ་བར་རྐུན་འཕྲོག་ལ་སྤྲོ་བ་མེད། ངས་གཞན་གྱི་སྒོར་མོ་བླངས་ན
གཞན་ལ་རིན་པ་ཞིག་སྤྲོད་ཀྱིན་ཡོད་པ་དང་། དུས་ལྟར་གཞན་ལ་གསལ་འདེབས་བྱས་ཏེ་
ཐེངས་རྗེས་མར་ལེགས་སྐྱེས་ཆུང་བའི་མགོ་སྐོར་འོག་ཏུ་ཚུད་མི་རུང”ཞེས་བཤད་པ་ཡིན།
“དེར་མཐུད་ནས། ཨའེ་ཨར་ཧྥོ་ལེ་ཏི“དབྱི“ལི་ཁོ་སི་ཡིས་ཁོག་སྟོད་མར་བསྒུར་ཏེ་
པི་ཨར་ལ་བཀའ་དྲིན་ཞུས་རྗེས། ང་ཚོ་དང་ཁ་གྱེས། ཁོས་ཁྱིམ་ཚང་ཞིག་གི་ཤིང་རྟ་ཞིག་
གཡར་ཏེ་མེ་འཁོར་འབབ་ཚིགས་སུ་སོང་རྗེས་མེ་འཁོར་ལ་བསྡད་དེ་ཏན་ཧྥོ་ལ་འགྲོ་རྒྱུ་
ཟེར། ཕར་བལྟས་ན་ཡིད་སེམས་སྐྱོ་བའི་རྣམ་པས་ཁ་བྲལ་རྗེས། མཁའ་དབུགས་གསར་
བ་ཞིག་ལོངས་སུ་སྤྱོད་བཞིན་ཡོད་ངེས། ཁོས་རྒྱལ་ཡོངས་ཀྱི་རྐུན་མ་ཁྲམ་པ་ཚོའི་བླ་སྒུལ།
ཁོས་གཞི་རྒྱ་ཆེ་ཞིང་མཛེས་སྡུག་ལྡན་པའི་གཞུང་སྒྲུབ་ཁང་དང་འཆར་གཞི་ཆེན་པོ་
བཟོས། དོན་གྱིས་བཤད་ན་ཁོས་ཟས་ཐུན་གཅིག་ཀྱང་ཁ་ལ་རག་གིན་མེད་པས། རྒྱུས་མེད་
ཀྱི་རྐུན་མར་རེ་དགོས། ཁོ་སོང་རྗེས་ང་ལ་དགའ་སྤྲོ་ཆེན་པོ་ཞིག་སྐྱེས་སོང་། ཁོ་ཕམ་ཐེངས་
གཅིག་གིས་ལྷུང་འདུག་པས། ཁོའི་ཆེད་དུ་ངའི་སེམས་ལ་སྐྱོ་བ་ཞིག་ཀྱང་སྐྱེས། མི་འདི་ལ་
མ་རྩ་ཆེན་པོ་ཞིག་མེད་དུས་ཁོས་ཅི་ཞིག་བྱེད་ཐུབ། ཧེ། ཨའེ་ཨར་ཧྥོ་ལེ་ཏེ•དབྱི•ལི་ཁོ་སི་
ང་ཚོ་དང་ཁ་གྱེས་དུས་རྐང་ལག་གནམ་ལ་འཁོར་བའི་རུས་སྦལ་ཞིག་དང་འདྲ་བར་བྱེད་
ཐབས་ཅི་ཡང་མི་འདུག ཐ་ན་ཁོར་བུ་མོ་ཆུང་ཆུང་ཞིག་ལས་རྡོ་སྨྱུག་གཡོ་ལེན་བྱེད་པའི་
བློ་རིག་ཀྱང་མི་འདུག
“ང་དང་པི་ཨར·པ་ཞི་ཐེ་གཉིས་ཤུལ་དུ་ལུས་པས། ངས་ཀླད་པ་ཞིག་འགུལ་བ་ན་
ཚོང་ཞིག་རྒྱག་པའི་གསང་བའི་ཐབས་ཇུས་ཤིག་དྲན་བྱུང་། ངའི་སེམས་ལ་ངས་རྐུན་མ་
འདི་ལ་ལྟ་རུ་འཇུག ཚོང་དང་ངལ་རྩོལ་ནུས་ཤུགས་བར་དོན་དམ་དུ་ཁྱད་པར་ཅི་ཞིག་
ཡོད། ཁོས་ཚིག་རྣོན་པོའི་སྒོ་ནས་ཚོང་ལས་དང་ཉོ་ཚོང་བཤད་པ་དེས། ངའི་ལས་རིགས་
ཀྱི་ངའོ་སྙམ་པའི་བློ་ལ་ཕོག་ཐུག་བཟོས་སོང་།
“ངས་ཁོར“ཁྱོད་ཀྱིས་ང་ལ་ཕུལ་པའི་སྒོར་མོ་དེ་ངས་ལེན་མི་འདོད། སྐུ་ཞབས་པ་
ཞི་ཐེ། དོ་དགོང་ཁྱོད་ཀྱིས་ཚུལ་དང་མི་མཐུན་པའི་སྒོ་ནས་གྲོང་རྡལ་ཆུང་ཆུང་འདིའི་ནོར་
སྲིད་སྟོང་བར་བཟོས། ང་ཚོ་ཉེན་ཁ་ཆེ་བའི་ས་འདི་ནས་ཁ་མ་བྲལ་པའི་སྔོན་དུ། གལ་ཏེ་
ཁྱོད་ཀྱིས་ང་ལ་ལམ་གླ་ཞིག་བྱིན་ཚེ། ངས་བཀའ་དྲིན་བརྗེད་མི་སྲིད་ ཅེས་བཤད།
“པི་ཨར·པ་ཞི་ཐེ་དེ་ལྟར་བསྒྲུབ་རྒྱུར་འཐད་པ་བྱུང་བས། ངེད་གཉིས་མཉམ་དུ་ནུབ་
ཕྱོགས་སུ་སོང་བ་དང་། བདེ་འཇགས་ཀྱི་གནས་སུ་སླེབས་རྗེས་མེ་འཁོར་ཞིག་ཏུ་བསྡད།
“མེ་འཁོར་ཡ་ལི་སང་ན་ཁུལ་གྱི་ལུའོ་ཕེ་སི་ཟེར་བའི་གྲོང་རྡལ་ཞིག་ཏུ་འབྱོར། ངས་
འུ་གཉིས་ས་འདིར་བསྡད་དེ་ལག་བསོད་དང་ལས་བཟང་ངན་ལ་བརྟགས་ན་ཅི་འདྲ་
རེད་ཅེས་གྲོས་མགོ་བཏོན། ས་འདི་ནི་ངའི་དགེ་རྒན་མེང་ཐ་ཀུའུ•ཞི་ཨེར་ཧྥོ་ཡི་ཕ་ཡུལ་
རེད། ད་ལྟ་ཁོས་ལས་འཁྱུར་ངལ་གསོ་བྱས་ཟིན། ངས་གནས་འདིར་སྒྲ་སྙན་འབྱིན་པའི་
འབུ་སྦྲང་། མེང་ཐ་ཀུའུ་ལ་ལྟ་རུ་བཅུག་ཚེ། ཁོས་ང་ལ་འབུ་སྦྲང་ཇི་ལྟར་འཛིན་ཚུལ་
བསླབ་ངེས་པ་ངས་ཤེས། པི་ཨརཔ་ཞི་ཐེ་ཡིས་བཤད་རྒྱུར། ཁོས་བྱ་བ་མང་ཆེ་བ་མཚན་
མོར་སྒྲུབ་བཞིན་ཡོད། དེར་བརྟེན། གྲོང་རྡལ་གང་ཡིན་རུང་ཁོར་མཚོན་ན་ཁྱད་པར་
མེད། དེ་བས། ང་ཚོ་དངུལ་ཐོན་སྐྱེད་བྱེད་པའི་ལུའུ་སི་ཕེ་ལུའུ་སི་གྲོང་རྡལ་ཆུང་བ་ནས་
མེ་འཁོར་ལས་བབས།
“ང་ལ་ཁྱད་མཚར་ཞིང་བསམ་ཚུགས་པའི་འཆར་གཞི་ཞིག་ཡོད། དེ་ནི་ཚོང་ལས་
ཀྱི་འུར་རྡོ་བཞིན་པ་ཞི་ཐེ་ཡི་སྲོག་རྩར་བསྣུན་འདོད། ངས་ཁོ་གཉིད་པའི་སྐབས་དང་
བསྟུན་ནས་ཁོའི་སྒོར་མོ་ལྐོག་ཁྱེར་བྱེད་འདོད་པ་མིན་ལ། དེ་ནི་ངས་ཁོར་སྒོར་མོ་བཞི་སྟོང་
བདུན་བརྒྱ་ང་ལྔའི་རྒྱན་ཤོག་ཅིག་འཇོག་འདོད་པ་ཡིན། ངས་ཚོད་དཔག་བྱས་པ་ལྟར་
ན། ང་ཚོ་མེ་འཁོར་ལས་འབབ་དུས་ཁོར་སྒོར་མོ་དེ་ཙམ་ལས་ལྷག་མེད། ངས་ཁ་ཡར་མར་
ལ་བསྐོར་ནས་གང་ཞིག་ལ་མ་རྩ་འཇོག་པའི་སྐོར་གླེང་བ་ན། ཁོས་དེ་མ་ཐག་ངའི་བསམ་
ཚུལ་ལ་ངོ་རྒོལ་བྱས་ཏེ་བཤད་རྒྱུར།
‘སྤུན་ཆེན་པི་ཏེ་སི། ཁྱོད་ཀྱིས་བཤད་པ་ལྟར་ཁེ་ལས་གང་ཞིག་ལ་མ་རྩ་འཇོག་
རྒྱུ་དེ་ནི་མི་ལེགས་པ་ཞིག་མ་རེད། ངས་འདང་བརྒྱབ་ན་ངས་ཀྱང་དེ་ལྟར་སྒྲུབ་ངེས་ཡིན།
ཡིན་ནའང་། ང་ཁེ་ལས་ཤིག་གི་ནང་ཞུགས་ན་དེ་ངེས་པར་དུ་བློ་འགེལ་བྱས་ཆོག་པ་ཞིག་
ཡིན་དགོས། ངེས་པར་དུ་ལུའོ་པོ་ཐེ•དབྱི•པི་ཨར་ལི་དང་ཁྲ་ཨར་སི•ཧྥོ་ཨར་པན་ཁོ་སི་ལྟ་
བུའི་མིས་ལས་འཛིན་གྱི་འགན་འཁུར་བ་ཞིག་ཡིན་དགོས’ཟེར།
བཤད།
“ངས‘ངས་ཁྱོད་ཀྱིས་སྒོར་མོ་འདི་བཀོལ་ནས་ཚོང་རྒྱག་པར་བསམ་ཡོད’ཅེས་
“ཁོས‘ཆོག་གི ངས་ཀྱང་མཚན་གང་བོར་སྒོར་བཙུར་ནས་གཉིད་པས་ལུས་པོ་ཁ་
ལོ་ཞིག་ཀྱང་འཁོར་མི་ཐུབ། ངས་ཁྱོད་ལ་བཤད། སྤུན་ཆེན་པི་ཏེ་སི། ངས་ཤོ་ཁང་ཞིག་ཕྱེ་
འདོད། ང་ནི་སྙིང་པོ་མེད་པའི་མགོ་གཡོགས་མགོ་སྐོར་ལ་སྤྲོ་བ་མི་འདུག དཔེར་ན། སྒོང་
ཁུ་དཀྲུགས་བྱེད་ཀྱི་འཕྲུལ་ཆས་འཚོང་བ་དང་། ཡང་ན་པ་ན་མུའུ་དང་པེ་ལི་ཡི་རྟ་རྩེད་
ར་བ་ནས་གོ་རེ་བཙོངས་པ་ལྟ་བུ། ཡིན་ནའང་། ཁེ་སྤོགས་ལ་བལྟས་ན། ཤོ་ཁང་གི་ཚོང་ནི་
དངུལ་ཆས་བརྐུ་བ་དང་ཝོ་ཨར་ཏུའོ་ཧྥུ་ཨ་སི་ཐུའོ་ལི་ཡ་མགྲོན་ཁང་ལས་སྨྱུག་གུ་རྡོར་བྱེད་
ཀྱི་རས་འཚོང་བ་ལས་ཤིན་ཏུ་ལེགས་པའི་ཐབས་ཤིག་ཡིན'ཟེར།
“ངས ‘དེ་ལྟར་བཤད་ན། སྐུ་ཞབས་པ་ཞི་ཐེ། ཁྱོད་ཀྱིས་ངའི་འཆར་གཞི་ལ་ཉན་མི་
འདོད་པ་ཡིན་ནམ’ ཞེས་དྲིས།
“ཁོས ‘ཨེད། ཁྱོད་ཀྱིས་ཤེས་དགོས་པ་ཞིག་ལ། ང་གཞིས་ཆགས་པའི་མཐའ་སྐོར་
གྱི་དབྱིན་ལེ་ལྔ་བཅུའི་ནང་ཚུན་ནས་ཁྱོད་ཀྱིས་ཁེ་ལས་ཅི་ཡང་མ་སྒྲུབ། ང་ནི་གཡོ་འོག་ཏུ་
མི་ཚུད’ཟེར།
“པ་ཞི་ཐེ་ཡིས་མགྲོན་ཁང་ཞིག་གི་ཉིས་ཐོག་གླས་ཏེ། ཁྱིམ་ཆས་དང་ཚོན་མདོག་སྣ་
ལྔའི་རྡོ་དཔར་རི་མོ་ཞིག་ཉོས། དགོང་མོ་དེར། ང་མེང་ཐ་ཀུའུ•ཞི་ཨར་ཧྥོ་ཡི་ཁྱིམ་དུ་ཕྱིན།
ཁོ་ལས་སྒོར་མོ་ཉིས་བརྒྱ་བསྐྱིས་ཏེ་མ་རྩ་བྱས། ང་ལུའུ་སི་ཕ་ལུའུ་སི་ཡི་ཤོག་ཕེ་ཚོང་ཁང་
དུ་སོང་སྟེ་ཚོང་ཁང་ནང་གི་ཤོག་ཕེ་ཚང་མ་ཉོས། ཕྱི་ཉིན་ཚོང་ཁང་གི་སྒོ་ཕྱེ་རྗེས། ཡང་
བསྐྱར་ཤོག་ཕེ་ཚང་མ་ཕྱིར་བསྐྱལ། ངས་ང་དང་མཉམ་འབྲེལ་བྱེད་པའི་གྲོགས་པོའི་བསམ་
ཚུལ་འགྱུར་སོང་། ངས་ཤོག་ཕེ་ཕྱིར་ཚོང་བདག་ལ་སློག་དུས་དེའི་རིན་གོང་ཕྱེད་ཀ་ཕབ་
གཅོག་བྱས་ཏེ་ཕྱིར་བཙོངས་པ་ཡིན།
“རེད། ཤོག་ཕེ་ཉོས་ཏེ་ཕྱིར་སློག་པ་དེའི་བར་ནས་ང་ལ་སྒོར་མོ་བདུན་ཅུ་དོན་ལྔའི་
གྱོང་རག་ཡོད། ཡིན་ནའང་། ངས་ཤོག་ཕེ་ཉོས་པའི་དགོང་མོ་དེར། ཤོག་ཕེ་རེ་རེའི་རྒྱབ་
ངོས་སུ་རྟགས་བརྒྱབ་པ་ཡིན། དེར་མཐུད་ནས་ཉོ་ཚོང་དང་ཚོང་ལས་ཀྱི་མགོ་བརྩམས་
པ་ཡིན། ངས་སྔར་བཞིན་ཉ་མོ་འགུགས་བྱེད་ཀྱི་གཟན་ཆས་ལ་བརྟེན་ནས་མ་རྩ་དང་ཁེ་
སྤོགས་ལེན་དགོས།
“པི་ཨར·པ་ཞི་ཐེ་ཡི་ཤོ་ཁང་དུ་ཐོག་མར་འགྲོ་མཁན་ཚོའི་ཁྲོད་དུ་ང་ཡོད། པི་ཨར་
གྱིས་གྲོང་རྡལ་འདིའི་ཤོག་ཕེ་འཚོང་སའི་ཚོང་ཁང་དེ་ནས་ཤོག་ཕེ་ཉོས། ངས་ཤོག་ཕེ་
རེ་རེའི་རྒྱབ་ངོས་ཀྱི་རྟགས་དེ་ངོས་འཛིན་ཐུབ། དེ་ནི་སྐྲ་བཞར་མཁན་གྱིས་མདུན་རྒྱབ་
གཉིས་སུ་མེ་ལོང་བཞག་པས། རང་གིས་རང་ཉིད་ཀྱི་ཕྱི་ལྟག་མཐོང་ཐུབ་པ་ལྟར་ཡིན།
“ཤོ་རྒྱག་མཚམས་འཇོག་སྐབས། སྒོར་མོ་སྟོང་ལྔ་དེ་དང་དེའི་མགོར་ཐོགས་པའི་
དངུལ་སིལ་མ་ཡོད་ཚད་ངས་བླངས་ཟིན། པི་ཨར•པ་ཞི་ཐེ་སྟོང་བར་ཕུད་དེ་འཁྱམ་རྒྱུར་
དགའ་བའི་གཤིས་ཀ་དང་ཁོས་ཉོས་པའི་བཀྲ་ཤིས་པའི་བྱི་ལ་ནག་ཆུང་དེ་ལས་ཅི་ཡང་
ལྷག་མི་འདུག ང་ཁོ་དང་ཁ་གྱེས་དུས་པི་ཨར་གྱིས་ང་ལ་ལག་འཇུ་བྱས་བྱུང་།
“ཁོས‘སྤུན་ཆེན་པི་ཏེ་སི། ང་ལ་ཚོང་ལས་གཉེར་བའི་འཇོན་ཐང་མི་འདུག ང་
ལ་ལུས་ཤུགས་ངལ་རྩོལ་བྱེད་པའི་ལས་ལས་མི་འདུག རྐུན་མ་ཡ་མེད་ཅིག་གིས་རྐུས་
བྱེད་སྤྱད་ཀྱི་ལྕགས་དབྱུག་དེ་ལྡེམ་ཤུགས་རྒྱ་མར་བསྒྱུར་དུས། ཁོས་འཇིག་རྟེན་འདིར་
དགོད་གཏམ་ཆེན་པོ་ཞིག་བཞག་པ་རེད། ཁྱོད་ཤོག་ཕེ་རྩེ་བའི་ལག་རྩལ་ལ་བྱང་ཆ་ཡོད་
པར་མ་ཟད་ཀླད་པ་ཡང་མྱུར། ངས་ཁྱོད་ཀྱི་ཁ་ལས་རླུང་རྟ་དར་བར་སྨོན’ཟེར། དེ་ནས་
བཟུང་ངས་པི་ཨར·པ་ཞི་ཐེ་རིག་མ་མྱོང་།
ངས “ཨུན། ཅེ་ཧྥུ” ཞེས་ཨའོ་ཐུའོ་ལི་ཀོ་སི་ཡི་རྣམ་པ་དང་མཚུངས་པའི་མི་འདིས་
ཁོའི་གཏམ་རྒྱུད་ཀྱི་དགོངས་དོན་འཆད་པའི་ཚེ། ངས“ངའི་རེ་བ་ཡིན་ན། ཁྱོད་ཀྱིས་སྒོར་
མོ་འདི་གསོག་འཇོག་བྱས། ཉིན་ཞིག་ཁྱིམ་གཞིས་ཆགས་རྗེས། ཚུལ་མཐུན་གྱི་ཚོང་རེ་
རྒྱག་བསམས་ན་སྒོར་མོ་འདི་བཀོལ་ཆོག་པ་དང་བཀོལ་རུང་བའི་མ་རྩ་ཡིན”ཞེས་བཤད།
ཅེ་ཧྥུ་ཡིས་སྒམ་པའི་ངང“ང་ཡེ”ཞེས་བྲང་ཁར་ལག་པས་རྒྱག་བཞིན“ངས་སྒོར་
མོ་སྟོང་ལྔ་བོ་འདིར་དོ་དམ་ལེགས་པོ་བྱེད་ངེས”ཟེར།
ཁོས་གསལ་བཤད་བྱེད་རྒྱུར“གསེར་གྱི་གཏེར་ཁའི་མ་རྐང་དེ། སྐར་གང་ཡིན་རུང་
མ་རྩ་འདིའི་ཐོག་ཏུ་འཇོག་ངེས། འཛིན་བྱང་རེར་མ་རྐང་སྒོར་གཅིག་རེད། ལོ་གཅིག་
གི་ནང་དུ་ཆེས་ཉུང་ནའང་བརྒྱ་ཆའི་ལྔ་བརྒྱ་འཕར་ངེས། དེར་མ་ཟད། ཁྲལ་ཡང་ཆག་
ཡང་དུ་བཏང་ཡོད། ལེན་ཅིན་ཧྭ་ཧྲུའུ་གསེར་གཏེར་ནི་ཟླ་གཅིག་གི་སྔོན་ཏག་ཏག་ལ་
གསར་དུ་རྙེད་པ་ཡིན། ཁྱོད་ལ་སྒོར་མོ་ལྷག་མ་རེ་ཡོད་ན་དེར་ཡང་མ་རྐང་རེ་བཞག་ན་
ལེགས"ཟེར།
ངས“མཚམས་ལན་རེར་གཏེར་ཁ་ལའང་ཡིད་རྟོན་མི་ཐུབ”ཅེས་བཤད།
ཅེ་ཧྥུ་ཡིས“འོ། གཏེར་ཁ་འདི་ལ་འདང་རྒྱག་མེད། རིན་ཐང་ལ་སྒོར་ཁྲི་ལྔ་ཡོད་པའི་
གཏེར་ཁ་རྙེད་འདུག ཟླ་རེར་ཁེ་བཟང་བརྒྱ་ཆའི་བཅུ་འཕར་ཐུབ”ཟེར།
ཁོས་ཁུག་མ་ལས་འཕྲིན་ཡིག་རིང་བོ་ཞིག་བླངས་ཏེ་ཅོག་ཙེའི་སྟེང་དུ་གཡུགས།
ཁོས “ངས་ནམ་ཡང་ལག་ཏུ་བཟུང་ཡོད། རྐུན་མས་བརྐུས་བསམ་པ་ནི་སྟོང་བསམ་
ཡིན། མ་རྩ་ཅན་ལའང་ལག་འཇོག་པའི་གོ་སྐབས་མེད” ཟེར།
ངས་སྤུས་ལེགས་པའི་མ་རྐང་འཛིན་ཡིག་དེར་བལྟས།
ངས “འོ། ཀུང་སི་འདི་ཁོ་ལུའོ་ལ་ཏུའོ་ན་ཡོད། ཝེ། ཅེ་ཧྥུ། ངས་ཁྱོད་ལ་ཞོར་ནས་འདྲི་
རྒྱུ་ཞིག་ལ་ཁྱོད་དང་པི་ཨར་གྱིས་རླངས་འཁོར་ས་ཚིགས་ནས་ཐུག་པའི་མི་དེ། རྗེས་སུ་ཏན་
ཧྥོ་རུ་སོང་བའི་གཟུགས་ཐུང་དེ། མིང་ལ་ཅི་ཟེར”ཞེས་དྲིས།
ཅེ་ཧྥུ་ཡིས “དེའི་མིང་ལ་ཨའེ་ཨར་ཧྥོ་ལེ་ཏི•དབྱི-ལི་ཁོ་སི་ཟེར”ཞེས་བཤད།
ངས “འོ། གཏེར་ལས་ཀུང་སི་འདིའི་སྦྱིན་བདག་གི་མིང་ལ་ཨའེ•ཨར·ཧྥོ་ལེ་ཏི་ལི་ཁོ་
སི་ཟེར། ངས་ངོ་མ་ཧ་མི་གོ་བར་འདུག”ཅེས་བཤད།
“ངས་ལྟ།”ཅེ་ཧྥུ་ཡིས་འཚབ་འཚུབ་ངང་མ་རྐང་འཛིན་ཡིག་ངའི་ལག་ནས་ཕར་
ཕྲོགས་ཏེ་ལྟ་བར་བྱེད།
དོགས་མི་བདེ་བའི་རྣམ་པ་འདིའི་རྣམ་པ་ཅུང་ཙམ་བསྒྱུར་ཆེད། ངས་ཞབས་ཞུ་མ་
བོས་ཏེ“ད་དུང་ཆང་དམ་བེ་གང་ཁྱེར་ཤོག”ཅེས་བཤད། ང་ལའང་དེ་ལྟར་བྱེད་པ་ལས་
ཐབས་མི་འདུག

ཁྲམ་པ་ཆེན་པོ།

རྩོད་རྙོག་ལ་ལེ་ཏུའོ་ནས་བྱུང་བ་དང་། དོན་དག་འདི་ལ་ལེ་བདའ་བྱེད་ན་ལི་ཡ་ནུ་
ཆུང་བར་བྱེད་དགོས་དེ། ཁོས་མི་གསོད་ན་མོ་ཞི་ཁོ་ཡི་མི་ལས་ས་ཆ་གཞན་གྱི་མི་གསོད་མི་
འོས། ཡིན་ནའང་། ཕོ་ལོ་ཉི་ཤུར་སོན་པའི་ལི་ཡ་ནུ་ཆུང་བར་ཨའོ་ཀོ་ལིང་ཏེ་གཙང་བོའི་
འགྲམ་ངོགས་ཀྱི་རྒྱལ་མཚམས་ནས་མོ་ཞི་ཁོ་ཡི་མི་ཁོ་ན་ལས་གསོད་མི་རུང་ཞེ་ན་དེ་ནི་
བཤད་ས་འགྲོ་བ་ཞིག་མ་རེད།
དོན་རྐྱེན་འདི་ཧུའུ་སི་ཐུའོ•ཝ་ཨར་ཏུའོ་སི་རྒན་པའི་ཤོ་ཁང་དུ་བྱུང་བ་ཡིན། སྐབས་
དེར་ཤོ་ཁང་དུ་ཤོག་ཕེ་རྩེ་བཞིན་ཡོད། ཤོག་ཕེ་རྩེ་མཁན་མང་ཆེ་བ་ཕན་ཚུན་ལ་ཆ་རྒྱུས་
མེད། མི་རྣམས་ས་ཐག་རིང་བོ་ནས་རྟར་བཞོན་ཏེ་ཡོང་ནས་རང་རང་གི་ལག་བསོད་ལ་ལྟ་
བཞིན་ཡོད་པས། མི་རྣམས་ཀྱིས་ཕན་ཚུན་ངོ་མི་ཤེས་པའང་རྒྱུན་ལྡན་གྱི་གནས་ཚུལ་ཞིག་
ཡིན། ཕྱིས་སུ་རྒྱལ་མོ་གཉིས་ཞེས་པའི་དོན་རྐྱེན་ཆུང་ངུ་ཞིག་ལ་བརྟེན་ནས་ཤོ་རྒྱག་མཁན་
སྐོར་ཞིག་ཁ་འཛིང་བྱས། ཁ་འཛིང་བྱེད་མཚམས་འཇོག་དུས། ལི་ཡ་ནུ་ཆུང་བས་ཆག་སྒོ་
བསླངས་ཡོད་པ་དང་། ཁོའི་གྱོད་ཡས་ཀྱང་ནོར་འཁྲུལ་ཚབས་ཆེན་བཟོས་ཡོད། ལས་ངན་
པའི་གསར་བུ་དེ་ནི་མོ་ཞི་ཁོ་ཡི་མི་མིན་པར་ཕྱུགས་ར་ནས་སྐྱེས་པའི་སྐྱེས་ཁུངས་མཐོ་
བའི་ན་གཞོན་ཞིག་ཡིན་པ་དང་། ལོ་ཚོད་ནི་ཧ་ལམ་ལི་ཡ་ནུ་ཆུང་བ་དང་ན་མཉམ་ཡིན།
ཁོ་ལ་རྒྱབ་སྐྱོར་བྱེད་པའི་གྲོགས་པོ་མང་པོ་ཞིག་ཡོད། ཁོའི་ནོར་འཁྲུལ་ནི་ལི་ཡ་ནུ་ཆུང་
བར་མེ་མདས་བརྒྱབ། ཁོས་ལི་ཡ་ནུ་ཆུང་བར་མེ་མདས་བརྒྱབ་ཀྱང་མདེའུ་རྣ་རྩེ་ནས་ཤོར་
ཏེ་མ་ཕོག ལི་ཡ་ནུ་ཆུང་བར་མེ་མདས་མ་ཁེལ་བ་དེས་བོའུ་ཁ་གཟུར་བའི་ལི་ཡ་ནུ་ཆུང་
བར་གླེན་རྟགས་འཕུད་པའི་གོ་སྐབས་བྱིན།
ལི་ཡ་ནུ་ཆུང་བར་རོགས་པ་མེད་ལ་ཁོར་རྒྱབ་སྐྱོར་བྱེད་མཁན་དང་ཁོ་ལ་ཡི་རང་གོང་
བཀུར་བྱེད་མཁན་གྱི་མི་ཡང་མང་པོ་ཞིག་མེད། ས་དེ་རྒྱལ་མཚམས་ཡིན་ནའང་། ཁོའི་
གཤིས་ཀ་ནི་གདུག་རྩུབ་ཆེ་བས་ཡུལ་དེར་མིང་ཡོད་པ་ཞིག་ཡིན། ཁོའི་སེམས་སུ་མཚམས་
ལན་རེར་སྟོབས་ཆེ་བའི་དགྲ་བོར་གཡོལ་ནས་འགྲོ་བ་དེ་ཡང་ཐབས་མཆོག་ཅིག་ཏུ་སེམས་
ཤིང་། དེ་ནི་ཁོའི་ཨུ་ཚུགས་ཆེ་བའི་རང་གཤིས་དང་འགལ་བར་གྱུར་མེད་བསམས།
ཁོ་ལ་འཁོན་ལན་སློག་པའི་མི་རྣམས་ཀྱིས་ཁོའི་རྗེས་ནས་བདས། མི་གསུམ་མེ་འཁོར་
འབབ་ཚིགས་ཀྱི་ཉེ་འགྲམ་ནས་ལི་ཡ་ནུ་ཆུང་བའི་རྗེས་ཚོད། ཁོ་ཁ་ཕྱིར་འཁོར་ནས་དྲག་
སྤྱོད་དང་གདུག་རྩུབ་ལས་བྱུང་བའི་སྡིགས་འཛུམ་ཞིག་བསྟན་པ་ན། ཁོ་བདའ་ནས་ཡོང་
མཁན་དེ་དག་གིས་ཁོས་མེ་མདའ་ལེན་དབང་མ་ཕྱིན་པར་ཕྱིར་བྲོས།
སྐབས་དེར། ལི་ཡ་ནུ་ཆུང་བ་ནི་ནམ་རྒྱུན་ལྟར་རྡུང་རེས་བྱེད་པར་སྤྲོ་བ་དང་སྐྲག་
རྒྱུ་མེད་པའི་རྣམ་པ་དེ་མི་འདུག དོན་དེ་ནི་གློ་བུར་དུ་བྱུང་བའི་ཁ་འཛིང་ཞིག་ཡིན། ཁོ་
གཉིས་ཀྱིས་ཤོག་ཕེ་རྩེ་བཞིན་པའི་སྐབས་སུ་མི་རེ་འགས་བསྲན་མ་ཚུགས་པར་སྐད་ཆ་
རྩུབ་མོ་བཤད་པ་ལ་བརྟེན་ནས་བྱུང་བ་ཡིན། ལི་ཡ་ནུ་ཆུང་བ་ནི་ཁོས་མེ་མདས་བརྒྱབ་
ནས་བསད་པའི་གཟུགས་རིང་ཞིང་ཤ་སྐམ་ལ། རང་སྣང་ཆེ་ཞིང་ངོ་མདོག་སྨུག་པའི་གསར་
བུ་ཆུང་ཆུང་དེར་ཤིན་ཏུ་དགའ། ཁོས་ཡང་བསྐྱར་མི་གསོད་ཁྲག་སྦྱོར་གྱི་དོན་རྐྱེན་མ་བྱུང་
ན་འདོད་ཡོད། ཁོ་གནས་འདི་དང་ཁ་བྲལ་ཏེ་འབྲོག་ཐང་ཞིག་ནས་ངོ་གདོང་ལག་པས་
བཀབ་ནས་གཉིད་སྐྱིད་པོ་ཞིག་ལྡོག་འདོད། ཁོ་ལ་འདི་ལྟ་བུའི་བསམ་ཚུལ་ཞིག་སྐྱེས་པའི་
སྐབས་སུ་མོ་ཞི་ཁོ་ཡི་མི་ཞིག་ལ་འཕྲད་ཀྱང་དོན་རྐྱེན་འབྱུང་མི་སྲིད།
ལི་ཡ་ནུ་ཆུང་བ་བྱང་ཕྱོགས་སུ་བསྐྱོད་པའི་མེ་འཁོར་ཞིག་ཏུ་བསྡད་པ་དང་། སྐར་མ་
ལྔའི་རྗེས་སུ་མེ་འཁོར་སྐྱོད་མགོ་ཚུགས། ཡིན་ནའང་། མེ་འཁོར་བསྐྱོད་ནས་ཡུན་རིང་མ་
འགོར་བར་ཝེ་པུའུ་ལ་སླེབས། དེར་གནས་སྐབས་ཙམ་གྱི་རིང་བསྡད་དེ་མགྲོན་པོ་ཞིག་མེ་
འཁོར་དུ་འདུག་དགོས་པའི་བརྡ་འབྱོར། ལི་ཡ་ནུ་ཆུང་བས་མེ་འཁོར་ལ་བསྡད་དེ་བྲོས་
བྱོལ་དུ་འགྲོ་བའི་བསམ་ཚུལ་དོར། ལམ་བར་དུ་གློག་འཕྲིན་ཅུས་མང་པོ་ཞིག་ཡོད་པ་དང་།
ལི་ཡ་ནུ་ཆུང་བས་གློག་རླངས་དང་སོལ་རླངས་ཀྱི་རིགས་མཐོང་ཚེ་འཚིག་པ་ཟ་ཞིང་། ཁོའི་
སེམས་སུ་རྟ་སྒ་དང་ཡོབ་རྡེང་ནི་ད་གཟོད་བདེ་འཇགས་ཀྱི་མཚོན་བྱེད་ཡིན་པར་འདོད།
ལི་ཡ་ནུ་ཆུང་བ་ཁོས་བསད་པའི་མི་དེར་ཆ་རྒྱུས་མེད། ཡིན་ནའང་། མི་དེ་ནི་དབྱི་
ཏ་ཨར་ཀོའི་ཁོ་ལ་ལི་ཐུའུ་སི་ཡི་ཕྱུགས་རའི་ཡིན་པ་ཤེས། ཕྱུགས་ར་དེའི་ནང་ནས་གལ་
ཏེ་མི་གཅིག་གིས་ཕམ་ཁ་ཉོས་ཚེ། དེ་དག་ནི་ཁེན་ཏ་ཅི་ཡི་འཁོན་ལན་སློག་མཁན་གྱི་མི་
དང་བསྡུར་ན་གདུག་རྩུབ་ཤིན་ཏུ་ཆེ་བ་དང་། འཁོན་ལན་སློག་རྒྱུར་ཡང་ཤིན་ཏུ་དགའ།
དེར་བརྟེན། ལི་ཡ་ནུ་ཆུང་བས་ཁོ་ལི་ཐུའུ་སི་ཕྱུགས་རའི་མི་ཡིས་འཁོན་ལན་སློག་པ་ལས་
གཡོལ་ཆེད་གནས་དེ་དང་ཁ་གྱེས།
མེ་འཁོར་ས་ཚིགས་ཀྱི་ཉེ་འགྲམ་དུ་ཚོང་ཁང་ཞིག་ཡོད་པ་དང་། ཚོང་ཁང་འགྲམ་གྱི་
མུའུ་ཏོའུ་སྡོང་བོ་དང་ཡོ་འབོག་སྡོང་བོའི་བར་དུ་སྒ་སྲབ་བླངས་མེད་པའི་རྟ་འགའ་ཡོད།
རྟ་དེ་དག་ཁྲོད་ཀྱི་ལ་ལས་ལག་པ་ཡར་འགྱོག་པ་དང་སྐེ་ཕན་ཚུན་བསྣོལ་ཏེ་མིག་ཟུང་ཟིམ་
ཟིམ་གྱིས་བདག་པོར་བསྒུགས་འདུག ཡིན་ནའང་། ལག་སུག་རིང་བའི་རྟ་ར་ར་ཞིག་གིས་
སྐེ་ཚིགས་དཀྱོགས་ནས་སྣ་སྦྲིད་དང་ལག་པས་ཐང་ལ་འབྲད་བཞིན་ཡོད། ལི་ཡ་ནུ་ཆུང་
བ་ལྡིང་ཐེངས་གཅིག་གིས་རྟ་དེའི་རྒྱབ་ལ་བཞོན་ཏེ། རྐང་བས་ཡོབ་རྡེབ་ཅིག་བྱས་ཤིང་།
བདག་པོའི་རྟ་ལྕག་གིས་རྟ་དེར་ཡང་མོར་བྲབས།
གལ་ཏེ་མེ་མདས་གླེན་རྟགས་ཆེ་བའི་ཤོ་རྒྱག་མཁན་བསད་པ་དེས། ལི་ཡ་ནུ་ཡི་གཞུང་
དྲང་དང་བློ་དཀར་གྱི་ཚུལ་ལ་གནོད་ཅུང་ཙམ་བསྐྱལ་ཡོད་ཟེར་ན། རྟ་བརྐུས་པ་དེས་ཁོའི་
མཚན་སྙན་གྲགས་ཡོད་ཚད་བརླགས་ཡོད། ལི་ཨའོ་ཀོ་ལིང་ཏི་གཙང་བོའི་འགྲམ་ནས་
ཁྱོད་ཀྱིས་མི་ཞིག་བསད་པ་དེར་སྐྱོན་མེད་སྲིད་མོད། ཁྱོད་ཀྱིས་གཞན་གྱི་རྟ་བརྐུས་པ་དེ་ནི་
དོན་གྱིས་ཁོ་ལ་རྒྱུ་ནོར་གྱི་གྱོང་ཆེན་པོ་རག་ཏུ་བཅུག་པ་ཡིན་ལ། གལ་ཏེ་ཁྱོད་རང་བཟུང་
ཚེ་ཁྱོད་ལའང་ཕན་པ་ཅི་ཡང་མེད། ཡིན་ནའང་། ལི་ཡ་ནུ་ཆུང་བས་དེ་དག་ལ་འདང་རྒྱག་མི་སྲིད།
ཁོ་གོམ་ལག་ཅན་གྱི་རྟ་ར་ར་དེར་བཞོན་ནས་ཉེན་ཁ་དང་དོགས་པ་ཡོད་ཚད་རྣ་རྒྱབ་
ཀྱི་ལྷགས་པ་བཞིན་དོར་ནས་མདུན་དུ་རྒྱུགས། རྟ་དེ་དབྱིན་ལེ་ལྔ་ལྷག་ལ་བརྒྱུགས་རྗེས།
བདེ་ཐང་ས་ཁུལ་གྱི་མི་ལྟར་གོམ་ལག་དལ་མོས་ཁ་བྱང་ཤར་གྱི་ཉིའུ་ཞི་སི་ཆུ་བོའི་འགྲམ་
ངོགས་སུ་བསྒྱུར། ཁོ་ས་ཆ་འདི་ལ་རྒྱུས་མངའ་ཤིན་ཏུ་ཆེ། ཚར་ཕུང་གི་བར་དུ་ཡོད་པའི་
བགྲོད་དཀའ་ཞིང་འགྲོ་སྟབས་མི་བདེ་བའི་ལམ་དེར་ཡང་ཆ་རྒྱུས་ཡོད། ཡུལ་དེར་ཆ་རྒྱུས་
ཡོད་པའི་མི་ལ་མཚོན་ན་ལྷིང་འཇགས་ཀྱི་གནས་མལ་དང་དབེན་ཐང་གི་ཕྱུགས་ར་ཞིག་
ཐོབ་པ་ཡིན། ཁོས་ད་བར་དུ་རྒྱ་མཚོ་མཐོང་མ་མྱོང་བས། མུ་མཐུད་དུ་ཤར་ཕྱོགས་ལ་གཟས་
ནས་སོང་། ཁོས་སྙིང་དུ་སྡུག་པའི་རྟ་ཕོ་སྟེ་མོ་ཞི་ཁོ་མཚོ་འགག་གི་རྟའི་རྔོག་མ་ལ་བྱིལ་
བྱིལ་ཞིག་བྱེད་འདོད་སྐྱེས།
ཉིན་གསུམ་གྱི་རྗེས་སུ་ཁོ་ཁོ་ཕོ་སི་ཁོ་ལི་སི་ཏི"ཡི་འགྲམ་ངོགས་སུ་འགྲེང་ནས་ལྷིང་
ཞིང་འཇགས་པའི་རྒྱ་མཚོའི་སྟེང་གི་འཇམ་མཉེན་གྱི་རླབས་རིས་ལ་བལྟས།
“ཡུལ་བྱོལ་རྟགས་ཅན” གྱི་གཡོར་གྲུའི་མཉན་དཔོན་པུའུ་ཨེན་གྲུ་ཆུང་ཞིག་གི་
འགྲམ་དུ་ལངས་ཏེ་བསྡད་ཡོད་པ་དང་། མཉན་པ་ཞིག་གིས་གྲུ་ཆུང་ཞིག་བསྲུངས་ཡོད།
གཡོར་གྲུ་ལམ་དུ་ཆས་རྩིས་བྱེད་སྐབས། ཁོས་འཚོ་བའི་མཁོ་ཆས་དུ་བའི་ལྡོད་རྩྭ་འཁྱེར་
རྒྱུ་བརྗེད་ཡོད་པ་ཤེས་པས། མཉན་པ་ཞིག་ཕྱིར་བརྗེད་ཟིན་པའི་དངོས་པོ་དེ་དག་ལེན་དུ་
མངགས་པ་དང་། མཉན་དཔོན་བྱེ་ཐང་དུ་ཕར་འགྲོ་ཚུར་འོང་བྱེད་བཞིན་ཡོད་ལ། ཁ་ནང་
ནས་གང་བྱུང་དུ་སུ་ཞིག་ལ་སྡིགས་མོ་བྱེད་བཞིན་ཁུག་མའི་ནང་གི་དངོས་པོ་རྩི་བཞིན་གདའ།
ལུས་པོ་སྐམ་ཞིང་གཟུགས་རིང་ལ་རྐང་བདེ་ལག་བདེ་ཡིན་པའི་གསར་བུ་འཇུར་རྟ་
ཡུ་བ་རིང་ལ་རྟིང་ཀ་མཐོན་པོ་ཅན་གྱོན་པ་ཞིག་མཚོ་འགྲམ་དུ་ཡོང་། ངོར་བལྟས་ན་བྱིས་
པའི་ངོ་ཡིན་རུང་མིག་མདངས་ལས་གསར་བའི་ཉམས་ཤིག་མངོན་འདུག དེ་ལས་ཁོ་
ནི་སྤྱི་ཚོགས་ཀྱི་ཉམས་མྱོང་ཅན་ཞིག་ཡིན་པ་ཤེས་ཐུབ། ཁོའི་ཤ་རྩ་མ་གཞིར་ནག་ཅིང་།
དེའི་སྟེང་བཙག་རླུང་གི་རྐྱེན་གྱིས་སྨུག་ནག་ཅིག་ཏུ་གྱུར་ཡོད། ཁོའི་སྐྲ་ནི་དབྱིན་ཏི་ཨན
པ་དང་མཚུངས་པར་ནག་ཅིང་དྲང་ལ། ངོ་ཡི་ཁ་སྤུ་དེ་གཏན་ནས་བཞར་མྱོང་མེད་པ་འདྲ།
ཁོའི་མིག་ཟུང་སྔོན་པོ་དེ་ལས་གདུག་རྩུབ་དང་འགྱུར་མེད་ཀྱི་མདངས་ཤིག་མངོན་འདུག
ཁོའི་གཡོན་ཕྱོགས་ཀྱི་དཔུང་བ་དེ་ཅུང་ཙམ་ཕྱི་ལ་མངོན་པ་དང་། ཉེན་རྟོག་པ་ཚོ་ནི་མུ་
ཏིག་དང་ནེ་རྒན་སེན་མོས་ཡུ་བ་བརྒྱན་པའི་དཀྲུམ་མདའ་མཐོང་ན་མགོ་ན་བས་ན། ཁོས་
དཀྲུམ་མདའ་དེ་ཕུ་མེད་སྟོད་ལྭ་ཡི་ནང་མའི་གཡོན་ཕྱོགས་ཀྱི་ཁུག་མར་བཅུག་ཡོད་པས།
ཁུག་མ་དེ་ཅུང་ཙམ་ཕྱི་ལ་འབུར། ཁོས་ཀྲུང་གོའི་གོང་མ་ལྟར་གཟི་ཉམས་ཤིག་གིས་མཉན་
དཔོན་པུའུ་ཨེན་གྱི་རྒྱབ་ཕྱོགས་ཀྱི་མཚོ་འགག་ལ་བལྟས་འདུག
མཉན་དཔོན་གྱིས“སྤུན་ཆུང་། མཚོ་འགག་འདི་ཉོ་བསམ་པ་ཡིན་ནམ” ཞེས་དྲིས།
མཉན་དཔོན་དེ་ཅུང་ཙམ་མིན་ཚེ་དུ་བ་མེད་པའི་འགྲུལ་བཞུད་ཅིག་བྱེད་དགོས་བྱུང་བ་
དང་། ཁོའི་སེམས་ལ་ཡང་ལེགས་པོ་ཞིག་དྲན་གྱིན་མེད།
ལི་ཡ་ནུ་ཆུང་བས་ངག་འཇམ་པོའི་སྒོ་ནས“ཨ། མིན། མིན། ང་ལ་དེའི་འཆར་གཞི་
མེད། ང་སྐྱེས་ནས་ད་བར་དུ་རྒྱ་མཚོ་མཐོང་མ་མྱོང་བས། རྒྱ་མཚོར་ལྟ་འདོད་པ་ཙམ་ཡིན།
ཁྱོད་ཀྱིས་ཀྱང་ས་འདི་འཚོང་རྩིས་མེད་པ”ཞེས་དྲིས།
མཉན་དཔོན་གྱིས“ཐེངས་འདིར་དེའི་འཆར་གཞི་མེད། ང་ཕྱིར་པུའུ་ཨའེ་ན་སི་ཏི་
ཨའེ་ལ་སི་ལ་སླེབས་རྗེས། ངས་འདི་ཁྱོད་ལ་སྟེར། ཁྱོད་ཀྱིས་ཁྱེར་ཆོག དངོས་པོ་འབྱོར་
རྗེས་སྒོར་མོ་བྱིན་ན་ཆོག མཉན་པ་ཁ་ནག་འདིས་བསྒུགས་བསྒུགས་མཐར་དུ་བ་ཁྱེར་
ནས་སླེབས་བྱུང་། ཁོ་རྒྱུགས་པ་དེ་འདྲའི་དལ་བར་ལྟོས་དང་། དེ་མིན་ཚེ་ང་ཚོ་དུས་ཚོད་
གཅིག་གི་སྔོན་དུ་ལམ་ལ་ཆས་ཟིན”ཟེར།
ལི་ཡ་ནུ་ཆུང་བས“གྲུ་གཟིངས་ཆེན་པོ་ཀན་ཁྱོད་ཀྱིས་ཡིན་ནམ”ཞེས་དྲིས།
མཉན་དཔོན་གྱིས“འུན། རེད། ཁྱོད་ཀྱིས་གྲུ་ཀན་ལ་གྲུ་གཟིངས་ཆེན་པོ་ཟེར་ན།
ངས་ཁྱོད་ལ་ལབ་ཅིག་རྒྱག ཡིན་ནའང་། སྐད་ཆ་ངོ་མ་བཤད་ན། གྲུ་གཟིངས་ཀྱི་བདག་པོ་
ནི་སྨི་ལེ་དང་ཀང་ས་ལེ་སི་ཡིན། ཕྲན་ཏེ་སའེ་མོའུ•ཁའེ•པུའུ་ཨེན་ནི་མཉན་དཔོན་ཆུང་
ཆུང་ཞིག་ཡིན”ཟེར།
ལི་ཡ་ནུ་ཆུང་བས“ཁྱོད་ཚོ་གང་ལ་འགྲོ་རྒྱུ་ཡིན”ཞེས་དྲིས།
“པུའུ་ཨའེ་ན་སི་ཏི་ཨའེ་ལ་སི་ལ་འགྲོ་རྒྱུ་ཡིན། དེ་མེ་གླིང་ལྷོ་མའི་མཚོ་འགྲམ་
རེད། ཐེངས་སྔོན་མར་ང་སོང་མྱོང་། ཡིན་ནའང་རྒྱལ་ཁབ་དེའི་མིང་ངས་བརྗེད་ཟིན། གྲུ་
གཟིངས་ནང་དུ་ཤིང་ཆ་དང་ཆུ་རིས་ཡོད་པའི་ལྕགས་ལེབ། གཏུབ་གྲི་སོགས་ཡོད” ཟེར།
ལི་ཡ་ནུ་ཆུང་བས“རྒྱལ་ཁབ་དེ་ཅི་འདྲ་ཞིག་རེད། ཚ་བ་ཆེའམ་གྲང་ངར་ཆེ”
ཞེས་དྲིས།
མཉན་དཔོན་གྱིས “སྤུན་ཆུང་། ས་དེ་གྲང་ངར་ཆེ་རྒྱུ་མེད་ལ། ཚ་བའང་ཆེ་རྒྱུ་མེད།
རི་ཆུ་མཛེས་སྡུག་ལྡན་ནའང་། དེ་ནི་བདག་མེད་ཀྱི་དགའ་ཚལ་ཞིག་དང་མཚུངས། ཁྱོད་
ཞོགས་པར་གཉིད་ལས་སད་དུས་བྱ་བྱིའུ་ཡི་སྐད་སྙན་གོ་ཐུབ་ཅིང་། བསིལ་རླུང་སྣ་བརྒྱའི་
མེ་ཏོག་ཁྲོད་ལྡང་བཞིན་པ་མཐོང་ཐུབ། ཡུལ་དེའི་སྡོད་དམངས་ཀྱིས་ལས་ཀ་གཏན་ནས་
མི་ལས། ཁོ་ཚོ་མལ་སའི་ནང་བསྡད་དེ་ལག་པ་བསྲིངས་ཚེ་སིལ་ཏོག་ལག་གཟེབ་གང་རེ་
བཏོག་ཐུབ། གནས་དེར་གཟའ་ཉི་མའང་མེད། ཁང་བ་གླས་པའི་གླ་སྟེར་མི་དགོས། སྡུག་
བསྔལ་མེད་ལ་ཅི་ཞིག་མཁོ་ན་དེ་ཡོད་པ་ཡིན། ཉིན་རྒྱུན་ཉལ་ནས་བསྡད་དེ་ལས་དབང་ལ་
སྒུག་པའི་མི་རྣམས་ལ་མཚོན་ན་རྒྱལ་ཁབ་དེ་ལས་ལྷག་པ་ཞིག་མེད། ཁྱོད་ཀྱིས་ངང་ལག་
དང་ཚ་ལུ་མ། པོ་ལུའོ། རྒྱ་མཚོའི་རླུང་འཚུབ་སོགས་གང་ནས་བྱུང་བ་ཤེས་སམ” ཞེས་དྲིས།
ལི་ཡ་ནུ་ཆུང་བ་དེ་ལ་སྤྲོ་སྣང་ཡོད་པའི་སྒོ་ནས “དེ་ནི་ངའི་སེམས་ཀྱི་འདོད་པ་དང་
མཐུན། ང་ཁྱོད་ཀྱི་གྲུ་གཟིངས་ནང་བསྡད་དེ་སོང་ཆོག་གམ། གྲུ་གླ་སྒོར་དུ་ཡིན” ཞེས་དྲིས།
མཉན་དཔོན་པུའུ་ཨེན་གྱིས“སྒོར་ཉེར་བཞི་ཡིན། དེའི་ནང་ཟས་རིན་དང་ལམ་གླ་
གཉིས་འདུས་པ་ཡིན། སྡོད་ས་རིམ་པ་གཉིས་པའི་གྲུ་ཁང་ཡིན། ངའི་གྲུའི་སྟེང་རིམ་པ་དང་
པོའི་གྲུ་ཁང་མེད”ཅེས་བཤད།
ལི་ཡ་ནུ་ཆུང་བས“ང་གནས་དེར་འགྲོ་འདོད”ཅེས་བཤད་པ་དང་ཤྭ་ལྤགས་ཀྱི་
ཁུག་མ་ཞིག་བླངས།
ལི་ཡ་ནུ་ཆུང་བ་ལ་ལེ་ཏུའོ་ལ་འགྲོ་དུས་སྒོར་སུམ་བརྒྱ་ཡོད་པ་དང་། སེམས་སུ་སྔོན་
ཆད་ལྟར་གནས་དེར་ཡིད་ཚིམས་པ་ཞིག་རྩེ་སྙམ། ཝ་ཨར་ཏུའོ་སི་ཤོ་ཁང་དུ་དམར་འཛིང་
བྱས་པས། ཁོའི་ཡིད་དུ་འོང་བའི་འཆར་གཞི་དེ་བརླགས། ཡིན་ནའང་ཁོའི་ལག་ཏུ་སྒོར་
ཉིས་བརྒྱ་ལྷག་ལུས་བྱུང་ཡོད་པ་དང་། ད་ལྟ་འཛིང་རེས་དེའི་དབང་གིས་ཁོ་ཡུལ་བྱོལ་དུ་
འགྲོ་དུས་སྒོར་འདིས་ཁོ་ལ་ཕན་ཐོགས་ཆེན་པོ་བྱུང་།
མཉན་དཔོན་གྱིས“ཆོག་གི སྤུན་ཆུང་། ཁྱོད་བྱིས་པ་ལྟར་ཁྱིམ་ནས་བྲོས་ཏེ་ཡོང་
བས། ཁྱོད་ཀྱི་ཨ་མས་ང་ལ་ལེ་བདའ་མི་བྱེད་པར་མཁྱེན”ཟེར་བ་དང་། ཁོས་མཉན་པ་
ཞིག་ལ་ལག་བརྡ་ཞིག་བྱས་རྗེས་བཤད་རྒྱུར“ཁྱོད་ཀྱི་ལྷམ་ཆུས་མི་སྦང་བའི་ཆེད་དུ་སང་
ཆེ་སི་ལ་ཁྱོད་ཁུར་ནས་གྲུ་ཆུང་ནང་དུ་འགྲོ་རུ་འཇུག”ཟེར།
ཨ་མེ་རི་ཁའི་པུའུ་ཨའེ་ན་སི་ཏི་ཨའེ་སི་རུ་སྡོད་པའི་གཞུང་ཚབ་པ་ས་ཁོ་ད་རུང་ཆང་
འཐུངས་ནས་བཟི་མེད། སྐབས་དེ་ནི་ཆུ་ཚོད་བཅུ་གཅིག་པ་ཡིན། ཕྱི་དྲོའི་ཆུ་ཚོད་གསུམ་
བཞི་མ་སླེབས་སྔོན་དུ་ཁོ་རང་ར་བཟི་ནས་སྣང་བ་བར་སྣང་དུ་འཕུར་བའི་ཚད་ལ་མི་སླེབས།
སྣང་བ་དེར་སླེབས་དུས་ཁོས་ངུ་སྐད་འདྲེས་མས་གཞས་ཆུང་ལེན་པ་དང་། ངང་ལག་གི་
ཤུན་པས་འུར་རྒྱག་པའི་བྱ་ནེ་ཙོར་རྒྱག་ངེས། ཁོ་གནམ་འཕྱང་མལ་ཁྲིའི་སྟེང་དུ་ཉལ་ནས་
སྡོད་དུས། གློ་ལུ་བྱེད་པའི་སྐད་དམའ་མོ་ཞིག་ཐོས་པས་མགོ་བོ་དགྱེས་པ་ན། ལི་ཡ་ནུ་ཆུང་
བ་གཞུང་ཚབ་ཁང་གི་སྒོ་ཁར་ལངས་ཏེ་བསྡད་ཡོད་པ་མཐོང་། ཁོས་སྔར་བཞིན་རྒྱལ་ཁབ་
ཆེན་མོའི་གཞུང་ཚབ་ཀྱི་གཟི་བྱིན་མ་བོར་བར་གུས་པ་དང་ཁེངས་སྐྱུང་གི་སྒོ་ནས “ནང་དུ་
ཕེབས། ནང་དུ་ཕེབས”ཞེས་བཤད། ལི་ཡ་ནུ་ཆུང་བས་སྣང་དོགས་མེད་པར “ང་ནི་ལམ་
ཁ་འདི་བརྒྱུད་ནས་འགྲོ་དུས་གནས་འདིར་སླེབས་པ་ཡིན། ཁོ་ཚོས་འགྲོ་ལུགས་ལྟར་ན་གྲོང་
རྡལ་གྱི་སྲང་ལམ་དུ་མ་ཉུག་པའི་སྔོན་ལ་གནས་འདིར་ཐེངས་གཅིག་ཡོང་དགོས་ཟེར། ང་ནི་
སྔོན་ཏག་ཏག་ལ་ཁོ་ས་སི་ནས་གྲུར་བསྡད་དེ་ཡོང་བ་ཡིན”ཞེས་བཤད།
གཞུང་ཚབ་པས“ཁྱོད་དང་འཕྲད་པས་དགའ་བོ་བྱུང་སོང་། རུས་མིང་ལ་ཅི་ཟེར”
ཞེས་དྲིས།
ལི་ཡ་ནུ་ཆུང་བ་གཅིག་བགད་རྗེས། “ངའི་མིང་ལ་སི་ཕུའུ་ལ་ཀོ•ཏོན་ཟེར། མིང་འདི་
ཐོས་དུས་ང་རང་ཉིད་ལའང་དགོད་རྒྱུ་ཞིག་ལངས་ཡོང་། ལི་ཨའོ་ཀོ་ལང་ཏི་ཆུ་བོའི་འགྲམ་
གྱི་མི་རྣམས་ཀྱིས་ངའི་མིང་ལ་ལི་ཡ་ནུ་ཆུང་བ་ཞེས་འབོད”ཅེས་བཤད།
གཞུང་ཚབ་པས“ངའི་མིང་ལ་ས་ཁོ་ཟེར། ཁྱོད་རང་སྨྱུག་མའི་རྐུབ་སྟེགས་དེའི་སྟེང་
སྡོད། བརྒྱ་ལ་ཁྱོད་ནི་གནས་འདིར་ཡོང་སྟེ་མ་རྩ་འཇོག་བསམས་ན། ཁྱོད་ཀྱིས་བློ་འདོན་པ་
ཞིག་གི་རོགས་རམ་ལ་བརྟེན་དགོས། ནག་ལྡང་འདི་ཚོ། གལ་ཏེ་ཁྱོད་རང་ལ་མི་འདི་ཚོར་
ཆ་རྒྱུས་མེད་ན། ཁྱོད་ཀྱི་རྒྱུ་ནོར་མ་ཟད་གསེར་སོ་དེ་མགོ་གཡོགས་ཏེ་ལེན་ངེས། ཐ་མག་
ཞུའེ་ཅ་འཐེན་རྒྱུ་ཨེ་ཡིན།”
ལི་ཡ་ནུ་ཆུང་བས“བཀའ་དྲིན་ཆེ། ངས་ཐ་མག་ཞུའེ་ཅ་མི་འཐེན། ཡིན་ནའང་རྐང་
སྣམ་གྱི་ཁུག་མའི་ནང་དུ་དུ་བའི་ལོ་མ་དང་ཤོག་བུ་མེད་ཚེ། ང་སྐར་གང་ལའང་འཚོ་ཐབས་
མེད"ཟེར་བཞིན་ཁུག་མ་ལས་དུ་བ་གཅུད་བྱེད་ཀྱི་ཤོག་བུ་དང་དུ་བ་བླངས་ཏེ་དུ་བ་གཅུད།
གཞུང་ཚབ་པས“གནས་འདིའི་མི་རྣམས་ཀྱིས་སི་ཕན་གྱི་སྐད་ཆ་བཤད་པ་རེད།
ཁྱོད་ལ་སྐད་བསྒྱུར་པ་ཞིག་མཁོ། ངས་ཁྱོད་ལ་ཞབས་འདེགས་ཤིག་ཞུ་ཐུབ་ཚེ། ང་ལ་སྤྲོ་བ་
སྐྱེ་ངེས། གལ་ཏེ་ཁྱོད་ཀྱིས་སིལ་ར་ཉོ་བ་དང་ཡང་ན་གླ་འདོད་ཚེ། ཁྱོད་ལ་ངེས་པར་དུ་དེའི་
སྐོར་ལ་ཆ་རྒྱུས་ཡོད་པའི་མི་ཞིག་གིས་ཁྱོད་ལ་བློ་འདོན་དགོས”ཟེར།
ལི་ཡ་ནུ་ཆུང་བས“ངས་སི་ཕན་གྱི་སྐད་བཤད་ཤེས། དབྱིན་སྐད་ལས་ང་ནི་སི་ཕན་
གྱི་སྐད་བཤད་ན་བདེ། སྔོན་ཆད་ང་སྡོད་སའི་ཕྱུགས་ར་དེའི་མི་ཚང་མས་སི་ཕན་གྱི་སྐད་
བཤད་པ་ཡིན། ཡིན་ནའང་། ངས་ཅི་ཡང་བྱེད་རྩིས་མེད”ཅེས་བཤད།
ཁོས་མུ་མཐུད་དུ“ཁྱོད་ཀྱི་ཚུགས་ཀ་ཡང་སི་ཕན་གྱི་མི་ཞིག་དང་མཚུངས་ཤིང་།
ཁྱོད་ནི་ཏི་ཁོ་ས་སི་ནས་ཡོང་བ་རེད། ཁྱོད་རང་ལོ་ན་ཉི་ཤུའམ་ཡང་ན་ཉེར་གཅིག་ལས་
སོན་མེད་པ་འདྲ། ངས་ཁྱོད་ལ་སྙིང་སྟོབས་ཡོད་མེད་མི་ཤེས”ཞེས་བཤད།
ལི་ཡ་ནུ་ཆུང་བར་སྤྱང་གྲུང་འཛོམས་པས “ཁྱོད་ལ་བློ་བཀོད་ཅི་ཞིག་ཡོད"ཅེས་དྲིས།
ས་ཁོས“ཁྱོད་ཀྱིས་གཞན་གྱི་དོན་དག་གི་ནང་དུ་ལག་བསྲིང་ཕོད་དམ”ཞེས་དྲིས།
ལི་ཡ་ནུ་ཆུང་བས“ཁྱོད་ལ་མ་གསང་དྲང་མོར་བཤད་ན། ངས་ལ་ལེ་ཏུའོ་ནས་མེ་
མདའི་རྒྱག་རེས་ཁྲོད་མི་དཀར་ཞིག་བསད། སྐབས་དེར་མོ་ཞི་ཁོའི་མི་མ་རྙེད་པ་རེད། ང་ཁྱོད་
ཚོའི་གནས་འདིའི་ནེ་ཙོ་དང་སྤྲེལ་ཡོད་པའི་ཕྱུགས་རར་ཡོང་དོན་ནི་ཐག་འཁྱུད་མེ་ཏོག་དང་
རྩྭ་ཅིན་ཀྲན་གྱི་དྲི་བསུང་ལ་སྣོམ་དུ་ཡོང་བ་ཡིན། ཁྱོད་ཀྱིས་ཤེས་ཨེ་སོང” ཞེས་བཤད།
ས་ཁོ་ཡར་ལངས་སོང་སྟེ་སྒོ་དམ་པོར་བརྒྱབ།
ས་ཁོས“ངས་ཁྱོད་ཀྱི་ལག་པར་ཅིག་ལྟ"ཟེར།
ས་ཁོས་ལི་ཡ་ནུ་ཆུང་བའི་གཡོན་ལག་དམ་པོར་བཟུང་སྟེ་ལག་པའི་ཕྱི་ངོས་ལ་ཡུད་
ཙམ་ཞིབ་ལྟ་ཞིག་བྱས།
ཁོ་སྤྲོ་སེམས་ཆེན་པོས“ངས་སྒྲུབ་ཐུབ། ཁྱོད་ཀྱི་ལག་ཤ་ནི་ཤིང་ཏོ་བཞིན་སྲ་ཞིང་
མཁྲེགས་ལ། ཡང་བྱིས་པའི་ལག་པ་ལྟར་བདེ་ཐང་ཡིན་པས། གཟའ་འཁོར་གཅིག་གི་ནང་
སོས་རྒྱུ་རེད”ཟེར།
ལི་ཡ་ནུ་ཆུང་བས“ཁུ་ཚུར་གྱི་བཟང་ངན་ལ་ལྟ་འདོད་ན་ཁྱོད་ཀྱིས་ང་ལ་རེ་བ་བྱེད་
རྒྱུ་མེད། གལ་ཏེ་མེ་མདའི་རྩལ་འགྲན་ཟེར་ན་ངས་ཁྱོད་ལ་འགྲན་སྡུར་བྱས་ཏེ་མཐའ་ལ་
གཏུག་ངེས། ང་ནི་ཇ་སྟོན་དུ་ཕེབས་པའི་ལྕམ་མོ་ཚོ་ལྟར་ཁུ་ཚུར་བཅིངས་ནས་འཐབ་རྒྱུར་
དགའ་བོ་མེད”ཅེས་བཤད།
ས་ཁོ་ཡིས“དེ་འདྲའི་ཚབས་ཆེན་ཞིག་མ་རེད། ཁྱོད་འདིར་ཤོག་དང"ཟེར།
ཁོས་སྒེའུ་ཁུང་ཕྱི་རོལ་གྱི་བར་ཁྱམས་ཆེ་ཞིང་ཕྱི་གྱང་དཀར་པོ་ཡིན་པའི་ཁང་བ་ཉིས་
ཐོག་ཅིག་བསྟན་བྱུང་། ཁང་རྩེག་དེ་ནི་མཚོ་འགྲམ་གྱི་ལྗང་ཏིག་ཏིག་གི་རི་ཆུང་ཞིག་གི་
ལྡེབས་སུ་ཀྲོང་ངེར་འགྱིང་ཞིང་། ཚ་བའི་ས་ཁུལ་གྱི་ལྗང་མདོག་གི་ལྗོན་པའི་གསེབ་ནས་
མིག་ལ་འཚེར་བ་ཞིག་ཡིན།
ས་ཁོ་ཡིས“ཁང་རྩེག་ཀན་ནང་དུ་མཆོག་ཏུ་གྱུར་པའི་སི་ཕན་གྱི་སྐུ་དྲག་ཅིག་དང་
ཁོའི་ལྕམ་མོ་གཉིས་བསྡད་ཡོད། ཁོ་གཉིས་ཀྱིས་སྒུག་ལོང་མེད་པར་ཁྱོད་ལ་བདག་བྱེད་
འདོད་ཅིང་། ཁྱོད་ཀྱི་ཁུག་མའི་ནང་དུ་སྒོར་མོས་བཀང་དུ་འཇུག་འདོད། ཁང་རྩེག་དེའི་
ནང་སྡོད་མཁན་ནི་སང་ཐུའོ་སི་རྒན་པ“ཝུའུ་ལི་ཀའེ་ཡིན། རྒྱལ་ཁབ་འདིའི་གསེར་གྱི་
གཏེར་ཁ་ཕྱེད་ཀ་ནི་ཁོའི་ཡིན”ཟེར།
ལི་ཡ་ནུ་ཆུང་བས“ཁྱོད་ཀྱིས་ཁོ་ལ་ཕྲག་དོག་བྱེད་ཀྱིན་ཡོད་དམ”ཞེས་དྲིས།
ས་ཁོ་ཡིས“ཁྱོད་མར་ཙོག་དང་། ངས་ཁྱོད་ལ་བཤད། ལོ་བཅུ་གཉིས་ཀྱི་སྔོན་ལ། ཁོ་
གཉིས་ཀྱི་བྱིས་པ་ཚེ་ལས་འདས། མིན། ཁོ་ད་དུང་ཤི་མེད། ཡུལ་འདིའི་མི་མང་པོ་ཞིག་
གིས་ཡུལ་འདིའི་འདམ་ཁུ་འདྲེས་པའི་ཆུ་འཐུངས་པས་ནད་བྱུང་སྟེ་ཤི་སོང་ཡང་། སྐབས་
དེར་ཁོ་ལོ་བརྒྱད་ཡིན་པ་དང་། བྱིས་པ་པྲ་ཚག་ཅིག་ཡིན་པ་ཚང་མས་ཤེས། ཨ་མེ་རི་ཁའི་
གསེར་གཏེར་འཚོལ་མཁན་འགའ་གནས་འདི་བརྒྱུད་སྐབས་སྐུ་ཞབས་ཝུའུ་ལི་ཀའེ་ལ་
འབྲེལ་བ་བཙུགས་པ་དང་། ཁོ་ཚོ་བྱིས་པ་དེར་ཤིན་ཏུ་དགའ། ཁོ་ཚོས་བྱིས་པ་དེར་ཨ་མེ་
རི་ཁའི་བསམ་བློ་དང་རིག་གནས་སྐོར་གྱི་སྐད་ཆ་མང་པོ་ཞིག་བཤད། ཁོ་ཚོ་སོང་ནས་ཟླ་
གཅིག་གི་རྗེས་སུ་བྱིས་པ་དེ་ཡང་བོར་སོང་། མི་རྣམས་ཀྱིས་ཚོད་དཔག་བྱས་པ་ལྟར་ན། ཁོ་
ནི་ཕལ་ཆེར་སིལ་ཏོག་སྐྱེལ་འདྲེན་བྱེད་པའི་གྲུ་ཞིག་གི་ནང་དུ་ངང་ལག་གི་གསེབ་ཏུ
བསྐུངས་ནས་ཁ་རོག་གེར་ཞིན་ཨའོ་ཨར་ལིང་ལ་འབྱོར། བཤད་རྒྱུན་ལྟར་ན་མི་ལ་ལས་
ཏེ་ཁོ་ས་སི་ནས་རིག་མྱོང་ཟེར། དེའི་རྗེས་སུ་སྐད་ཆ་ཅི་ཡང་མ་གོ ཝུའུ་ལི་ཀའེ་ཡིས་སྒོར་
མོ་སྟོང་འགའ་བཀོལ་ནས་ཁོ་བཙལ་ཀྱང་མ་རྙེད་པས། ལྕམ་མོའི་ཡིད་སེམས་སྡུག་གི་མཚོ་
མོར་ལྷུང་། གཅེས་ཕྲུག་དེ་ནི་མོའི་སྲོག་ཕྲུག་ཡིན། མོས་ད་དུང་ཡང་འདུན་གོས་གྱོན་ཡོད།
ཡིན་ནའང་། གཞན་གྱིས་བཤད་པ་ལྟར་ན། མོས་ད་དུང་ཉིན་ཞིག་ལ་གཅེས་ཕྲུག་ཕྱིར་
ཡོང་རྒྱུ་ཡོད་པར་རེ་སྒུག་བྱེད་བཞིན་ཡོད་ཟེར། བྱིས་པ་དེའི་གཡོན་ལག་གི་ཕྱི་ངོས་སུ་སྡེར
མོས་མེ་མདའ་བཟུང་བའི་གླག་རྒོད་ཅིག་གཙགས་ཡོད་ཟེར། དེ་ནི་ཝུའུ་ལི་ཀའེ་རྒན་པ་ཡི་
ཁྱིམ་རྒྱུད་ཀྱི་རྟགས་ཡིན། ཡང་ན་དེ་ནི་ཁོ་སི་ཕན་ནས་ཡོང་བའི་རྟགས་ཡིན་ངེས།
ལི་ཡ་ནུ་ཆུང་བས་གཡོན་ལག་དལ་མོར་ཡར་བཀྱགས་པ་དང་། ཡ་མཚན་པའི་མིག་
གིས་ས་ཁོ་ལ་བལྟས།
ས་ཁོ་ཡིས“ངོ་མ་ཡིན”ཞེས་བཤད་ཞོར་དུ་ལག་པ་བསྲིངས་ཏེ་གཞུང་སྒྲུབ་ཅོག་
ཙེའི་རྒྱབ་ཏུ་བཞག་ཡོད་པའི་ལྐོག་འདྲེན་བྱས་ཏེ་ཁྱེར་ཡོང་བའི་ཆང་པའེ་ལན་ཏི་དམ་བེ་
གང་བླངས་ཏེ། “ཁྱོད་གླེན་པ་ཞིག་མིན། ངས་མེ་ཏོག་གཙགས་ཤེས། ང་ཧྲན་ཏ་ཀན་ནས་
གཞུང་ཚབ་བྱས་ཏེ་བསྡད་ན་ཡོང་རྒྱུ་ཅི་ཞིག་ཡོད། ད་ལྟ་ངས་ཤེས་ཐལ། གཟའ་འཁོར་
གཅིག་གི་ནང་ངས་ཁྱོད་ཀྱི་ལག་པའི་ཕྱི་ངོས་སུ་གླག་རྒོད་ཅིག་གཙགས་ཐུབ། དེ་ནི་མེ་
ཏོག་ཅིག་གཙགས་པ་དང་མཚུངས། ངའི་འདིར་རི་མོ་གཙགས་བྱེད་ཀྱི་ཁབ་དང་ཚོན་
སོགས་ཡོད། དེ་ནི་ངས་ཉིན་ཞིག་ཁྱོད་ལ་ཐུག་རྒྱུ་ཡིན་པ་ཤེས་པའི་རྐྱེན་གྱིས་ཡིན། སྐུ་
ཞབས་ཏུའོ་ཨར་ཏོན”ཞེས་བཤད།
ལི་ཡ་ནུ་ཆུང་བས“ཨ་རོག ངའི་མིང་ངས་ཁྱོད་ལ་བཤད་པ་མིན་ནམ”ཞེས་བཤད།
“ཆོག་གི དེས་ན་ངས་ཁྱོད་ལ་ལི་ཡ་ནུ་ཆུང་བ་ཞེས་འབོད། མིང་འདི་ཡང་རིང་བོ་
ཞིག་མ་རེད། ཝུའུ་ལི་ཀའེ་སྐུ་སྲས་ཞེས་པར་བསྒྱུར་ན་ཅི་འདྲ་རེད” ཟེར།
ལི་ཡ་ནུ་ཆུང་བས“ངས་དྲན་པའི་ཟིན་ཚོད་ནས་བཟུང་ང་ནི་ཕ་མས་སྙོར་སྐྱོང་བྱས་
མ་མྱོང་། གལ་ཏེ་ང་ལ་ཕ་མ་ཡོད་ཚེ། ངས་ཨག་སྐད་ཐོག་མ་སྒྲོག་དུས། ཁོ་ཚོ་ཕྱི་མའི་ཡུལ་
དུ་འགྲིམས་སོང་བ་རེད། ཁྱོད་ཀྱི་འཆར་གཞི་ཇི་ལྟར་ཡིན” ཞེས་དྲིས།
ས་ཁོ་རྒྱབ་གྱང་ལ་བསྙེས་ཏེ་ཆང་ཕོར་འོད་སྣང་ལ་གཏད་ནས་ཡང་ཡང་བལྟས།
ཁོས“ད་ལྟའི་གནད་དོན་ནི་ཁྱོད་ཀྱིས་བྱ་བ་འདི་དུས་ཚོད་ཅི་ཙམ་ལ་སྒྲུབ་འདོད"ཟེར།
ལི་ཡ་ནུ་ཆུང་བས“ངས་ཁྱོད་ལ་ང་གནས་འདིར་ཡོང་དོན་མདོར་བསྡུས་ཤིག་བཤད་
ཟིན"ཞེས་བཤད།
གཞུང་ཚབ་པས་ལན་བཏབ་པ་བཟང་གི ཡིན་ནའང་། ཁྱོད་གནས་འདིར་དེ་འདྲའི་
ཡུན་རིང་ཞིག་ལ་འདུག་མི་དགོས། ངའི་འཆར་གཞི་ནི་འདི་ལྟར་ཡིན། ངས་ཁྱོད་ཀྱི་
ལག་པའི་སྟེང་གླག་རྒོད་གཙགས་རྗེས། ཝུའུ་ལི་ཀའེ་རྒན་པར་བརྡ་གཏོང་རྒྱུ་ཡིན། ལག་
པའི་ཕྱི་ངོས་སུ་གླག་རྒོད་གཙགས་པའི་ཉིན་འགའི་ནང་ངས་ཝུའུ་ལི་ཀའེ་ཁྱིམ་རྒྱུད་དང་
འབྲེལ་བའི་གནས་ཚུལ་བསྡུ་སྒྲིག་བྱས་ཏེ་ཁྱོད་ལ་བཤད། ཁྱོད་ཀྱིས་འདི་དག་ཤེས་ན་རྫུན་
གྱི་རྔ་མ་འཇུར་མི་སྲིད། ཁྱོད་ཀྱི་ཚུགས་ཀ་ནི་སི་ཕན་གྱི་མི་དང་མཚུངས་པར་མ་ཟད། སི་
ཕན་གྱི་སྐད་ཆ་ཡང་བཤད་ཤེས་ལ། ད་དུང་ཏི་ཁོ་ས་སི་ཁུལ་གྱི་མཐོང་ཐོས་ཀྱང་བཤད་རྒྱུ་
ཡོད། ལག་ངོས་ཀྱི་རྟགས་གཙགས་རྗེས་ཁྱོད་ལ་ཡོད་ཚད་འཛོམས་འདུག ངས་ཁོ་བཟའ་
ཟླ་གཉིས་ལ་བརྡ་བརྒྱབ་ནས་ཁོ་གཉིས་ཀྱི་བུ་ཆུང་ཕྱིར་སླེབས་འདུག ཁྱོད་ཚོས་ཁོ་ལ་
བཟོད་སྒོམ་དང་དང་ལེན་བྱེད་མིན་ལ་བསྒུགས་ཡོད་ཅེས་བཤད་ཚེ། དོན་དག་ཅི་འབྱུང་
ངེས་སམ། ཁོ་གཉིས་དེ་མ་ཐག་གནས་འདིར་ཡོང་ནས་ཁྱོད་ཀྱི་སྐེ་ལ་འཐམ་ཚེ། ཟློས་གར་
འཁྲབ་ནས་མཇུག་རྫོགས་པས། ངལ་གསོ་སར་ཕྱིན་ཏེ་ཇ་འཐུང་ཞོར་དུ་ཟ་མ་ཟོས་ཏེ་རང་སེམས་སྐྱིད་ལ་བསྐུར་ཆོག
ལི་ཡ་ནུ་ཆུང་བས “ངས་གྲ་སྒྲིག་ཚགས་སུ་ཆུད་ཡོད། ང་ཁྱོད་ཀྱི་སྡོད་གནས་སུ་ངལ་
གསོ་བྱེད་པའི་དུས་ཡུན་མི་རིང་ཞིང་། ངས་སྔོན་ཆད་ཁྱོད་ངོ་ཡང་མི་ཤེས། ཡིན་ནའང་།
གལ་ཏེ་ཁྱོད་ཀྱི་དམིགས་ཡུལ་ནི་ཕ་མ་གཉིས་ཀྱི་རེ་སྨོན་ལྟ་བུ་ཙམ་ཡིན་ན། ངས་ཁྱོད་ལ་
བལྟས་ཏེ་འཆུགས་སོང་བ་རེད” ཟེར།
གཞུང་ཚབ་པས“བཀའ་དྲིན་ཆེ། ང་ཡུན་རིང་ཞིག་ལ་ཁྱོད་ལྟ་བུའི་མི་སྤྱང་པོ་ཞིག་
དང་འཕྲད་མ་མྱོང་། ཕྱིས་ཀྱི་དོན་དག་ཚང་མ་སླ་མོ་ཡིན། ཁོ་ཚོས་ཁྱོད་དང་ལེན་བྱས་ཚེ།
ཐ་ན་ཆེས་ཐུང་བའི་དུས་ཚོད་ཅིག་ལས་མེད་ཀྱང་། བྱ་བ་བདེ་བླག་ངང་སྒྲུབ་ཐུབ་པ་ཡིན།
ཁོ་ཚོར་ཁྱོད་ཀྱི་ཕྲག་པ་གཡོན་པའི་སྟེང་མངལ་རྟགས་དམར་པོ་དེ་ཡོད་མེད་ལ་ལྟ་བའི་གོ་
སྐབས་སྟེར་མི་རུང་། ཝུའུ་ལི་ཀའེ་རྒན་པའི་ཁྱིམ་དུ་ཉེན་སྲུང་སྒམ་ཆུང་ཞིག་ཡོད་པ་དང་།
དེའི་ནང་དུ་ནམ་རྒྱུན་སྒོར་ཁྲི་ལྔ་ནས་ཁྲི་བཅོ་ལྔ་བཞག་ཡོད། ཉེན་སྲུང་སྒམ་གྱི་སྒོ་དེ་ཁྱོད་
ཀྱིས་ཟངས་སྐུད་ཅིག་གིས་འབྱེད་ཐུབ། སྒོར་དེ་ལག་ཏུ་འཐོབ་ན་འུ་གཉིས་ཀྱི་ཉིས་བགོ་
བྱས་རྗེས། གྲུ་གཟིངས་ལ་བསྡད་དེ་ལི་ཡུའེ་རེ་ནེ་ལུའུ་ལ་འགྲོ། གལ་ཏེ་ཨ་རིའི་སྲིད་གཞུང་
ལ་ངས་ཞབས་ཞུ་མ་བསྒྲུབས་པར་བརྡིབས་སོང་ན་བརྡིབ་ཏུ་ཆུགས། ཁྱོད་ཀྱིས་བལྟས་ན་ཅི་
འདྲ་རེད། སྐུ་ཞབས” ཞེས་ཟེར།
ལི་ཡ་ནུ་ཆུང་བས“དེ་ནི་ངའི་འདོད་པ་དང་མཐུན། ངས་བསྒྲུབ་ངེས”ཟེར།
ས་ཁོ་ཡིས“དེས་ན་བཟང་གི ངས་ཁྱོད་ཀྱི་ལག་པའི་སྟེང་བྱ་གླག་གི་རི་མོ་མ་
གཙགས་པའི་སྔོན་དུ་ཁྱོད་འདི་ནས་བསྐུངས་ཏེ་སྡོད། ཁྱོད་ཁང་བ་ཆེས་རྗེས་མ་ཀན་གི་ནང་
དུ་སྡོད། ངས་ཟ་མ་རང་གིས་སྐོལ་བཞིན་ཡོད། སེར་སྣ་ཆེ་བའི་ཨ་རིའི་སྲིད་གཞུང་གིས་བྱིན་
པའི་ཟླ་ཕོགས་ཀྱིས་ཁུགས་ཚོད་ཀྱིས་ངས་ཁྱོད་ལ་སྣེ་ལེན་ལེགས་པོ་བྱེད་ངེས” ཟེར།
ས་ཁོ་ཡིས་ཚོད་དཔག་བྱས་པའི་རི་མོ་གཙགས་པའི་དུས་ཚོད་ནི་གཟའ་འཁོར་གཅིག་
ཡིན་མོད། ཡིན་ནའང་། ཁོ་སུན་སྣང་མེད་པར་ལི་ཡ་ནུ་ཆུང་བའི་ལག་པའི་ཕྱི་ངོས་སུ་རང་
ཡིད་ཚིམས་པའི་རི་མོ་ཞིག་གཙགས་ཚར་དུས་གཟའ་འཁོར་གཉིས་འགོར་སོང་། ས་ཁོ་ཡིས་
ལོ་ན་ཆུང་བའི་གཡོག་པོ་ཞིག་བོས་ཏེ། ཝུའུ་ལི་ཀའེ་རྒན་པར་འཕྲིན་ཡིག་ཅིག་བསྐུར།
ཁང་རྩེག་དཀར་པོ།
སྐུ་ཞབས་ཐང་སང་ཐུའོ་སི•ཝུའུ་ལི་ཀའེ།
མཛའ་བརྩེ་ལྡན་པའི་སྐུ་ཞབས།
ངས་ཁྱེད་ལ་དོན་འདི་ཞུ་ཆོག་པར་ཞུ། ཉིན་འགའི་སྔོན་ལ་ན་གཞོན་ཞིག་ཨ་མེ་རི་ཁ་
ནས་པུའུ་ཨའེ་ན་སི་ཏི་ཨའེ་ལ་སི་ལ་འབྱོར་འདུག མིག་སྔར་ངའི་འདིར་བསྡད་ཡོད། ངས་
ཁྱོད་ཀྱི་སྟོང་ལ་ཉེ་བའི་རེ་བ་དེ་སྟོང་ཟད་དུ་གཏོང་མི་འདོད། ངས་བསམས་ན་ན་གཞོན་དེ་
ནི་ཁྱེད་ཚང་གི་ལྡོམ་སོང་བའི་བུ་ཆུང་དེ་ཡིན་པ་འདྲ། རབ་ཡིན་ན་ཁྱེད་སྐུ་དངོས་སུ་ཕེབས་
ཏེ་ལྟ་རོགས། གལ་ཏེ་ཁྱེད་ཀྱི་བུ་ཆུང་ཡིན་ཚེ། ངས་བལྟས་ན་ཁོ་རང་ལའང་ཡུལ་ལ་འགྲོ་
འདོད་ཤིན་ཏུ་ཆེ་ངེས། ཡིན་ནའང་ངས་ཁོ་ལ་ཅི་ལྟར་སྣེ་ལེན་བྱེད་དགོས་མིན་ཡང་མི་ཤེས་
ཤིང་། ཁོ་ལ་གང་བྱུང་གིས་རྒྱུས་ལོན་ཡང་བྱེད་མི་ཕོད།
ཐང་ཕུའུ་སེན•ས་ཁོ་ནས་ཕུལ།
ཆུ་ཚོད་ཕྱེད་ཀའི་རྗེས་སུ་པུའུ་ཨའེ་ན་སི་ཏི་ཨའེ་ལ་སིར་ཆེས་མགྱོགས་པོར་བརྩིས་
ཆོག་པའི་ཝུའུ་ལི་ཀའེ་ཡི་གནའ་ཉམས་ཀྱི་ཁྱད་ཆོས་ཡོད་པའི་ཤིང་རྟ་དེ་རྐང་རྗེན་ཡིན་
པའི་ཤིང་རྟའི་ཁ་ལོ་པའི་རྟ་ལྕག་གི་སྒྲ་དང་སྐད་འབོད་ཀྱི་ཁྲོད་ནས་ཤ་ཤེད་རྒྱས་ཤིང་འགྲོས་
དལ་བའི་རྟ་ཕོ་བཞི་ཡིས་དྲུད་ནས་གཞུང་ཚབ་ཁང་གི་སྒོ་ཁར་འབྱོར།
གཟུགས་རིང་ཞིང་སྨྲ་ར་དཀར་པོར་གྱུར་ཡོད་པའི་སྐྱེས་པ་ཞིག་ཤིང་རྟ་ལས་བབས་
ནས་ལྭ་བ་ནག་པོ་གྱོན་ཞིང་ཞལ་ཁེབས་སེང་རས་ནག་པོ་བརྒྱབ་པའི་ལྕམ་མོ་ཞིག་བསྐྱོར་
ཏེ་མར་འབབ་ཏུ་བཅུག
ཁོ་གཉིས་བྲེལ་བྲེལ་འཚུབ་འཚུབ་ཀྱིས་གཞུང་ཚབ་ཁང་གི་ནང་དུ་སོང་། ས་ཁོ་ཡིས་
གུས་ལུགས་ལྡན་པའི་ཕྱི་འབྲེལ་གྱི་རྣམ་པས། ཁོག་སྟོད་བསྒུར་ཏེ་ཁོ་གཉིས་ལ་བསུ་བ་བྱས།
ཁོའི་ཅོག་ཙེའི་འགྲམ་དུ་གཟུགས་རིང་ཞིང་སྐྱེ་འབྲས་མཚར་བའི་ན་གཞོན་ཞིག་འགྲེང་
འདུག ཤ་མདངས་སེར་ལ་ནག་ཅིང་མགོ་སྐྲ་ནག་པོ་འོད་ཀྲིག་ཀྲིག་བྱེད་བཞིན་ཡོད།
ཝུའུ་ལི་ཀའེ་ཡི་ལྕམ་མོས་གློག་ཞགས་ལྟར་མྱུར་བའི་སྒོ་ནས་ཞལ་ཁེབས་ཀྱི་སེང་
རས་ཕྱིས་པ་ན། ལོ་ཡར་གསེག་ཏུ་གྱུར་ཡོད་པའི་མོའི་སྐྲ་ལོ་དེ་དཀར་པོར་གྱུར་ཡོད། ཡིན་
ནའང་ཤ་ཁ་གང་ཞིང་མཛེས་སྡུག་ལྡན་པའི་སྐྱེ་གཟུགས་དང་ཅུང་ཙམ་སེར་ཤས་ཆེ་བའི་
ཤ་མདངས་ལས་པ་སི་ཁོ་ས་ཡི་སྐྱེས་མར་ལྡན་པའི་མཛེས་སྡུག་ཅིག་མངོན་ཡོད། ཁྱོད་ཀྱིས་
མོའི་མིག་ཟུང་མཐོང་མ་ཐག་མིག་མདངས་ལས་བློ་ཕམ་དང་རེ་ཆད་ཀྱི་སྐྱོ་སྡུག་གི་ཉམས་
ཤིག་མངོན་ཡོད་པས། མོ་ནི་དྲན་པ་གང་ཞིག་ལ་བརྟེན་ནས་འཚོ་བ་རོལ་བཞིན་ཡོད་པ་
ཤེས་ཐུབ།
མོས་སྐྱོ་སྡུག་གིས་མནར་བའི་རྣམ་པས་ན་གཞོན་དེར་བརྟག་པ་དང་། ཡུན་རིང་ཞིག་
ལ་ན་གཞོན་དེར་ཅེར་ནས་བསྡད། མོའི་ནག་ཅིང་ཆེ་བའི་མིག་ཟུང་དེ་ན་གཞོན་དེའི་
གཡོན་ལག་གི་སྟེང་ཕྱོགས་པ་དང་། དེར་མཐུད་ནས་མོ་ངུ་སྔངས་ཤིག་བྱས། ངུ་སྐད་མི་ཆེ
ནའང་ཁང་བ་ཧྲིལ་བོ་འདར་ཡོམ་ལྟ་བུ་ཞིག་བྱུང་། མོས“ངའི་བུ་ཆུང”ཞེས་འབོད་སྐད་
ཅིག་སྒྲོག་རྗེས་ལི་ཡ་ནུ་ཆུང་བ་པང་དུ་བསྡམས།
ཟླ་བ་གཅིག་འགོར་རྗེས། ལི་ཡ་ནུ་ཆུང་བར་ས་ཁོ་ཡིས་བསྐུར་པའི་འཕྲིན་ཡིག་
འབྱོར་བས། ཁོ་གཞུང་ཚབ་ཁང་དུ་ཡོང་།
ཁོ་ནི་སི་ཕན་གྱི་ལོ་ན་ཆུང་བའི་སྐུ་དྲག་ཅིག་ཏུ་གྱུར་ཡོད། ཁོའི་གྱོན་གོས་ཚང་མ་
ནང་འདྲེན་བྱས་པའི་གྱོན་ཆས་ཡིན་པ་དང་། གསེར་དངུལ་འཚོལ་མཁན་གྱིས་གཡོ་སྒྱུའི་
སྒོ་ནས་ཁོའི་སྟེང་ལ་ཤུགས་བརྒྱབ་པ་ནི་དོན་སྙིང་མེད་པ་ཞིག་མ་རེད། ཁོས་དུ་བ་གཅུད་
དུས་རྡོ་རྗེ་ཕ་ལམ་གྱི་མཛུབ་དཀྲིས་ཆེན་པོ་ཞིག་ལམ་ལམ་དུ་འཚེར་བཞིན་ཡོད།
ས་ཁོས“ཅི་འདྲ་རེད”ཅེས་དྲིས་པ་ན།
ལི་ཡ་ནུ་ཆུང་བ་ལྷོད་ལ་བབས་ཏེ “གཅིག་འདྲ་རེད། དེ་རིང་ཐེངས་དང་པོར་རྩངས་
པའི་ཤ་ཟོས་པ་ཡིན། དེ་ནི་རྐང་ལག་བཞི་ཡོད་པའི་སྦྲུལ་ཞིག་རེད། ཁྱོད་ཀྱིས་ཨེ་ཤེས། ཚྭ་
ལ་བསྒྲེས་པའི་ཤ་དེ་སྲན་མའི་ནང་བཙོས་པ་དེ་ནི་ངའི་དགའ་ཕྱོགས་དང་མཐུན། ཁྱོད་
རང་རྩངས་པའི་ཤ་ཟ་རྒྱུར་དགའ་འམ། ས་ཁོ”ཞེས་དྲིས།
ས་ཁོ་ཡིས“ང་དེའི་ཤར་མི་དགའ། ངས་གོག་བགྲོད་བྱེད་པའི་འབུ་ཤ་མི་ཟ”ཟེར།
ད་ལྟ་ཕྱི་དྲོའི་དུས་ཚོད་གསུམ་པ་རེད། ད་དུས་ཚོད་གཅིག་འགོར་རྗེས། ཁོ་ནི་བར་
སྣང་ནས་ལྷབ་ལྷུབ་སྐྱོད་པའི་སྣང་བ་དེར་སླེབས་སྲིད།
ས་ཁོ་ཡིས“སྤུན་ཟླ། ཁྱོད་ཀྱིས་ཁས་བླངས་པའི་དམ་བཅའ་བརྩི་དགོས”ཟེར་
བ་དང་། དེར་མཐུད་ནས་མཆིན་མདོག་གི་གདོང་ལ་གདུག་རྩུབ་ཀྱི་རྣམ་པ་ཞིག་ཤར་ཏེ།
“ཁྱོད་ལ་རྒྱུ་འབྲས་མི་འདུག ཁྱོད་སྐུ་སྲས་སུ་གྱུར་ཏེ་གཟའ་འཁོར་བཞི་འགོར་སོང་། རང་
ཉིད་ཀྱིས་ཉིན་རྒྱུན་གསེར་གྱི་སྡེར་མའི་ནང་དུ་ཟ་མ་ཟོས་ཀྱང་ཆོག ཝེ། སྐུ་ཞབས་ལི་ཡ་ནུ་
ཆུང་བ། ཁྱོད་ཀྱིས་བསམས་ན་ངས་འདི་ལྟར་ཇ་རྐྱང་འཐུངས་ཤིང་གོར་སྐམ་ཟོས་ཏེ་བསྡད་ན་
དེ་ལུགས་མཐུན་ཞིག་ཨེ་རེད། གནད་དོན་གང་ནས་བྱུང་བ་རེད། བུ་ཡ་རབས་ཁྱོད་ཀྱི་མིག
ཟུང་གིས་ཁང་རྩེག་དཀར་པོའི་ནང་དུ་སྒོར་མོ་གང་དུ་བཞག་ཡོད་པ་མ་མཐོང་ངམ། ང་
ལ་མ་མཐོང་མ་ཟེར། མི་ཚང་མས་ཝུའུ་ལི་ཀའེ་རྒན་པའི་སྒོར་མོ་གང་དུ་སྦས་ཡོད་པ་ཤེས་
པར་མ་ཟད། ཚང་མ་ཨ་རིའི་སྒོར་མོ་ཡིན། རྒྱལ་ཁབ་གཞན་གྱི་སྒོར་མོ་ཁོར་མི་དགོས་ཟེར།
ཁྱོད་ལ་ཅི་ཞིག་བྱུང་བ་རེད། ད་ཁྱོད་ཀྱིས་མ་རིག་མ་ཟེར” ཞེས་བཤད།
ལི་ཡ་ནུ་ཆུང་བས་ཁོའི་རྡོ་རྗེ་ཕ་ལམ་གྱི་མཛུབ་དཀྲིས་ལ་ལྟ་བཞིན “ཨེད། ངོ་མ་རེད།
ཁོར་སྒོར་མོ་ངོ་མ་མང་གི དངུལ་འཛིན་གྱི་རིགས་ང་ལ་ཆ་རྒྱུས་མེད། ཡིན་ནའང་། ངས་
ཁྱོད་ལ་གསལ་བོར་བཤད་ཐུབ་པ་ནི་ངའི་ཕ་ཡར་གྱི་ཉེན་སྲུང་སྒམ་དེའི་ནང་ངས་ཐེངས་
ཤིག་ལ་སྒོར་རྐྱང་ཁྲི་ལྔ་ཡོད་པ་མཐོང་། མཚམས་ལན་རེར་ཁོས་ཉེན་སྲུང་སྒམ་གྱི་ལྡེ་མིག་
ང་ལ་སྤྲོད། ཁོས་ང་ནི་ལོ་ངོ་དུ་མའི་སྔོན་ལ་བོར་སོང་བའི་ཧྥོ་ལིང་ཞི་སི་ཁོ་ཡིན་པར་འདོད་
བཞིན་པ་ཤེས་སུ་འཇུག་ཆེད་རེད”ཅེས་བཤད།
ས་ཁོ་ཁོང་ཁྲོ་ལངས་ཏེ“ཨེད་ཡ། འོ་ན་ཁྱོད་ཀྱིས་ཅི་ཞིག་ལ་སྒུག་གིན་ཡོད། ང་དགའ་
རུ་འཇུག་རྒྱུ་མ་བརྗེད། ངས་ཁྱོད་ཀྱི་སྐུང་ལྷང་ལ་འབུད་དུ་འཇུག་ཐུབ། གལ་ཏེ་ཝུའུ་ལི་
ཀའེ་རྒན་པས་ཁྱོད་ནི་ཁྲམ་པ་ཞིག་ཡིན་པ་ཤེས་ན། དོན་དག་ཅི་ཞིག་འབྱུང་བ་ཁྱོད་ཀྱིས་
ཤེས་སྲིད། ཨེད། ཏི་ཁོ་ས་སི་ཡི་སྐུ་ཞབས་ལི་ཡ་ནུ་ཆུང་བ། ཁྱོད་རྒྱལ་ཁབ་འདི་ལ་ཆ་རྒྱུས་
མེད། རྒྱལ་ཁབ་འདིའི་བཅའ་ཁྲིམས་ནི་གདུག་རྩུབ་ཆེ་བ་ཡིན། ཁོ་ཚོས་ཁྱོད་ཐག་པས་
བཀྱིགས་ནས་གླེབས་ཟིན་པའི་སྦལ་བ་ལྟ་བུ་ཞིག་བྱས་རྗེས། ཐང་ཆེན་གྱི་གྲུ་ཟུར་རེ་རེ་
ནས་དབྱུག་པས་ལྔ་བཅུ་གཞུས་ན་དབྱུག་པ་ཡང་ཡང་ཆག་པར་འགྱུར་ལ། དེ་ནས་ཁྱོད་ཀྱི་
ལུས་ལས་ཤ་དྲས་ནས་ཆུ་སྲིན་ལ་སྟེར་བ་ཡིན”ཞེས་བཤད།
ལི་ཡ་ནུ་ཆུང་བ་ཧྥན་པུའུ་ཡི་རྐུབ་སྟེགས་སྟེང་བདེ་མོའི་ངང་ཙོག་སྟེ་བཤད་
རྒྱུར “གྲོགས་པོ། ད་ལྟ་ཁྱོད་ལ་མ་གསང་དྲང་མོར་བཤད་ན། ངས་མིག་སྔར་གྱི་རྣམ་པ་འདི་
ལྟར་མུ་མཐུད་དུ་འཚོ་བ་རོལ་ན་དེ་འདྲའི་མི་ལེགས་པ་ཞིག་ཀྱང་མ་རེད” ཅེས་བཤད།
ས་ཁོ་ཡིས“ཁྱོད་ཀྱི་སྐད་ཆ་དེའི་དོན་ཅི་ཡིན”ཞེས་ཟེར་བ་དང་། ཆང་ཕོར་ཅོག་
ངོས་སུ་བརྡབས་པའི་སིང་སྒྲ་གྲག་བྱུང་།
ལི་ཡ་ནུ་ཆུང་བས“འཆར་གཞི་འགྱུར་སོང་། གཞུག་ནས་ཁྱོད་ཀྱིས་ངའི་མིང་གིས་
འབོད་ན། ཐང་ཧྥོ་ལི་ཞི་སི་ཁོ-ཝུའུ་ལི་ཀའེ་ཞེས་འབོད་རོགས། ངས་ཁྱོད་ལ་ཁས་ལེན་
བྱེད། ངས་ཝུའུ་ལི་ཀའེ་ཧྲང་ཞའོ་ཡི་ཉེན་སྲུང་སྒམ་ལ་ཐུག་མི་སྲིད། འུ་གཉིས་ལ་མཚོན་
ནས་བཤད་ན། ཁོའི་ཉེན་སྲུང་ལྕགས་སྒམ་ཆུང་བ་དེ་ནི་ལ་ལེ་ཏུའོ་རྒྱལ་དམངས་དངུལ་
ཁང་དང་པོའི་དུས་གཏན་འཁེལ་བྱས་པའི་ཉེན་སྲུང་མཛོད་ཁང་དང་མཚུངས་པར་བདེ་
འཇགས་ཡིན”ཞེས་བཤད།
གཞུང་ཚབ་པས“དེས་ན་ཁྱོད་ཀྱིས་ང་གཡོ་འཚོང་བྱེད་འདོད་པ་ཨེ་རེད" ཅེས་དྲིས།
ལི་ཡ་ནུ་ཆུང་བས“འོ་ཡ། ཁྱོད་གཡོ་འཚོང་བྱས་པ་ཡིན། ཁྱོད་ཀྱིས་བཤད་པ་དེ་
འགྲིག་འདུག ངས་ཁྱོད་ལ་རྒྱུ་རྐྱེན་གསལ་བོར་བཤད། ང་ཧྲང་ཞའོ་ཚང་ལ་འབྱོར་བའི་
དགོང་མོར་ཁོ་ཚོས་ང་ཉལ་ཁང་ཞིག་གི་ནང་དུ་ཁྲིད། དེའི་ནང་དུ་ཐང་ལ་གདན་བཏིང་བ་
མ་ཡིན་པར་དེ་ནི་ངེས་པ་དོན་གྱི་ཉལ་ཁང་ཞིག་རེད། ནང་དུ་མལ་ཁྲི་དང་ཆ་སྒམ་སོགས་
ཡོད། ང་མལ་དུ་ཉལ་ཁར་མ་ཡར་དེ་ངའི་གམ་དུ་ཡོང་ནས་ངའི་སྟེང་དུ་ཉལ་ཐུལ་ལེགས་
པོར་བཀབ། མོས། གཅེས་ཕྲུག ངའི་བོར་སོང་བའི་གཅེས་ཕྲུག དཀོན་མཆོག་གིས་ཕྱིར་
ངའི་གམ་དུ་བསྐྱལ་བྱུང་། ངས་ནམ་ཡང་དཀོན་མཆོག་ལ་བསྔགས་བརྗོད་བྱེད་བཞིན་ཡོད་
ཟེར། མོས་དེ་ལྟར་བཤད་དུས་མིག་ཆུ་བཞུར་གྱིན་འདུག་ལ། མིག་ཆུའི་ཐིགས་པ་ངའི་ངོར་
ཡང་ལྷུང་སོང་། རྣམ་པ་དེ་ངས་ནམ་ཡང་བརྗེད་ཐབས་མི་འདུག སྐུ་ཞབས་ས་ཁོ། དེའི་རྗེས་
སུ་ཉིན་རྒྱུན་དེ་ལྟར་བྱེད། མ་འོངས་པར་ཡང་དེ་ལྟར་བྱེད་ངེས། ངས་སྐད་ཆ་འདི་བཤད་དོན་
ནི་རང་ཉིད་ཀྱི་བདེ་སྐྱིད་ལ་དམིགས་ནས་བཤད་པ་མིན། ཁྱོད་ཀྱིས་ངས་རང་གི་ཁེ་ཕན་ཁོ་
ན་བསམས་འདུག་མ་འདོད། ངས་སྐྱེ་བ་འདིར་བུད་མེད་ཅིག་ལ་སྐད་ཆ་མང་པོ་བཤད་
མ་མྱོང་། ང་ལ་ཨ་མ་མེད། ཡིན་ནའང་། ལྕམ་མོ་འདིར་མཚོན་ན་འུ་གཉིས་ཀྱིས་གསང་
བ་འདི་མུ་མཐུད་དུ་དམ་པོར་བསྲུང་དགོས་པར་འདུག མོས་བུ་ཆུང་དང་གསོན་བྲལ་གྱི་
སྡུག་བསྔལ་ཐེངས་ཤིག་མྱངས་ཟིན། ཐེངས་གཉིས་ལ་མྱངས་ན་མོས་བཟོད་ཐུབ་རྒྱུ་མ་རེད།
ང་ནི་སྙིང་རྗེ་མེད་པའི་སྤྱང་ཀི་ཞིག་ཡིན། ང་ལམ་འདིར་སྐྱེལ་མཁན་ནི་དཀོན་མཆོག་མ་
ཡིན་པར་གདོན་འདྲེ་རེད། ཡིན་ནའང་། ངས་ངེས་པར་དུ་འདིའི་རྒྱུན་སྐྱོང་དགོས། ཝེ།
གཞུག་ནས་ངའི་མིང་ནས་འབོད་དུས། ང་ནི་ཐང་སྒོ་ལིང་ཞི་སི་ཁོ-ཝུའུ་ལི་ཀའེ་ཡིན་པ་མ་
བརྗེད”ཅེས་སྣང་བ་སྐྱིད་པོའི་སྒོ་ནས་བཤད།
ས་ཁོ་ཡིས་ངག་ད་མ་དིག་གིས“ངས་དེ་རིང་ཁྱོད་ཀྱི་རང་གཟུགས་ལྷང་ལ་འབུད་དུ་
མ་བཅུག་ན། ཁྱོད། ཁྲམ་པ་ངོ་གཉིས་མ་ཁྱོད"ཅེས་བཤད།
ལི་ཡ་ནུ་ཆུང་བ་ཡར་ལངས་ཡོང་བ་དང་། གདུག་རྩུབ་མེད་པའི་སྒོ་ནས་ཁོའི་ཤེད་
ཤུགས་ཆེ་བའི་ལག་པ་ཡིས་ས་ཁོ་ཡི་མིད་པ་སྒག་བཞིན་ཁང་བའི་གྲུ་ཟུར་ཞིག་ཏུ་དེད། དེར་
མཐུད་ནས་གཡོན་ལག་གི་མཆན་འོག་ནས་མུ་ཏིག་དང་ཉ་ལྕི་ཡིས་ཡུ་བ་བརྒྱན་པའི་དཀྲུམ་
མདའ་བླངས་ཏེ་འཁྱགས་ཤུར་ཤུར་གྱི་མེ་མདའི་ཁ་གཞུང་ཚབ་པའི་ཁ་ནང་ལ་བཙུགས་ནས།
ཁོས་མི་སེམས་འཁྱག་ལ་བསྐུར་བའི་འཛུམ་ཞིག་བཏོད་དེ“ང་འདིར་ཅིའི་ཕྱིར་ཡོང་
བའི་རྒྱུ་མཚན་ངས་སྔོན་ཆད་ཁྱོད་ལ་བཤད་མྱོང་། གལ་ཏེ་ང་ཡང་བསྐྱར་གནས་འདི་དང་
ཁ་འབྲལ་དགོས་ཚེ། དེའི་རྒྱུ་རྐྱེན་ཁྱོད་ཡིན། ཡིད་ལ་ཟུངས། གྲོགས་པོ། ཝེ། ངའི་མིང་ལ་
ཅི་ཟེར”ཞེས་དྲིས།
ས་ཁོ་དབུགས་འཚུབ་བཞིན“འོ། ཐང་ཧྥོ་ལིང་ཞི་སི་ཁོ་ཝུའུ་ལི་ཀའེ”ཞེས་བཤད།
ཕྱི་རོལ་ནས་ཤིང་རྟའི་སྒྲ་ཞིག་གྲག་པ་དང་། ཤིང་རྟའི་ཁ་ལོ་པས་རྟ་ལ་ཁ་ལོ་བྱེད་པའི་
འབོད་སྐད་དང་རྟ་ལྕག་གི་སྒྲ་ཡང་གསལ་བོར་གྲག་བྱུང་།
ལི་ཡ་ནུ་ཆུང་བས་དཀྲུམ་མདའ་ཕྱིར་བསྡུས་ཏེ་སྒོ་ཁར་ཕྱོགས་ནས་སོང་། དེ་ནས་ཁོ་
ཁ་ཕྱིར་འཁོར་ནས་འདར་སིག་སིག་བྱེད་པའི་ས་ཁོ་ཡི་མདུན་དུ་ཡོང་སྟེ་ལག་པའི་ཕྱི་ངོས་
སྟོན་བཞིན། འགྲོས་དལ་བའི་སྒོ་ནས“འདི་ལྟར་མུ་མཐུད་དུ་རྒྱུན་འཁྱོངས་བྱེད་དགོས་
པའི་རྒྱུ་མཚན་ལ། ད་དུང་རྒྱུ་རྐྱེན་གཞན་ཞིག་ཡོད། ངས་ལ་ལེ་ཏུའོ་ནས་བསད་པའི་མི་
དེའི་གཡོན་ལག་གི་ཕྱི་ངོས་སུ་ཡང་འདི་ལྟ་བུའི་རི་མོ་ཞིག་འདུག”ཅེས་བཤད།
ཕྱི་རོལ་ཏུ་ཐང་སང་ཐུའོ་སི་ཡི་གནའ་བོའི་ཁྱད་ཆོས་ལྡན་པའི་ཤིང་རྟ་དེ་ཙིར་སྒྲ་དང་
བཅས་སྒོ་ཁར་འབྱོར། ཤིང་རྟའི་ཁ་ལོ་པས་ཤིང་རྟ་འདུག་ཏུ་བཅུག་པའི་འབོད་སྐད་བརྒྱབ།
ཝུའུ་ལི་ཀའེ་ལྕམ་མོས་མེ་ཏོག་གིས་བརྒྱན་པའི་གོས་ལ་གྱོན་ཞིང་མིག་ཟུང་ལས་བདེ་སྐྱིད་
ཀྱི་གཟི་མདངས་ཤིག་འཕྲོ་བཞིན་ལུས་པོ་སྔུན་ལ་བསྲིངས་ཏེ་ལྟ།
མོས་དྲིལ་ཆུང་གི་སྒྲ་དབྱངས་ལྟ་བུའི་སྐད་སྒྲ་སྙན་མོ་ཞིག་གིས“གཅེས་ཕྲུག ཁྱོད་
ནང་ན་ཡོད་དམ” ཞེས་སི་ཕན་སྐད་ཀྱིས་བོས།
ལོ་ན་གཞོན་པའི་ཐང་ཧྥོ་ལིང་ཞི་སི་ཁོ•ཝུའུ་ལི་ཀའེ་ཡིས“ཨ་མ། ང་ཡོང་གིན་ཡོད”
ཅེས་ཕྱིར་སྐད་ལན་བྱིན།

རླངས་འཁོར་གྱིས་བསྒུགས་ཡོད་པའི་སྐབས་སུ།

ས་རུབ་ལ་ཉེ་དུས། ལྭ་བ་སྐྱ་མདོག་ཅན་ཞིག་གྱོན་པའི་བུ་མོ་ཞིག་ལྷིང་འཇགས་ཀྱི་སྤྱི་
གླིང་དེའི་གྲུ་ཟུར་ཞིག་ཏུ་ཡོང་སྟེ། རྐུབ་སྟེགས་རིང་བོ་ཞིག་གི་སྟེང་ཙོག་བསྡད་དེ་དཔེ་ཆར་
བལྟས། ད་དུང་འོད་སྣང་ཅུང་ཙམ་ཡོད་པས། དཔེ་ཆའི་སྟེང་གི་ཡི་གེ་མཐོང་ཐུབ།
ཡང་གཅིག་བཤད་ན། མོའི་ལྭ་བ་ཁ་དོག་སྐྱ་བོ་ཡིན་པ་དང་། མོའི་སྐྱ་མདོག་གི་ལྭ་བ་
དེའི་བབ་ཆགས་ཀྱིས་སྐྱེས་གཟུགས་ཀྱི་སྒེག་ཉམས་གབ་ཡོད་ལ། ཞལ་ཁེབས་ཀྱི་སེང་རས་
དེས་མོའི་ངོ་གདོང་དང་མཛེས་སྡུག་ལྡན་པའི་མིག་ཟུང་བསྒྲིབས་འདུག ཁ་སང་གི་ས་སྲོད་
ཀྱི་སྐབས་འདིར་ཡང་མོ་རང་སྤྱི་གླིང་འདིའི་ནང་དུ་ཡོང་བ་དང་། ཁེ་ཉིན་ཡང་གནས་འདིར་
ཡོང་། མི་ཞིག་གིས་མོའི་འགྲོ་ལུགས་འདུག་སྟངས་འདི་ལ་ཆ་རྒྱུས་གསལ་བོར་ལོན་འདུག
མོའི་འགྲོ་ལུགས་འདུག་སྟངས་ལ་ཆ་རྒྱུས་གསལ་བོར་ཡོད་པའི་ན་གཞོན་དེ་དོགས་
སྣང་དང་བཅས་མོའི་ཉེ་སར་བཅར་བ་དང་། གནམ་རྒན་མས་གྲོགས་བྱས་ཏེ་བུ་མོ་དེར་ཁ་
བརྡ་བྱེད་པའི་གོ་སྐབས་ཤིག་འབྱུང་བར་རེ་ལྟོས་བྱས། གནམ་རྒན་མས་ཁོའི་སེམས་འདུན་
རྟོགས་པ་བཞིན་ཁོ་ལ་བུ་མོ་དེ་དང་ཁ་བརྡ་བྱེད་པའི་མཐུན་རྐྱེན་ཞིག་བསྐྲུན། བུ་མོ་དེས་
དཔེ་ཆའི་ཤོག་ལྷེ་ཕར་སློག་པའི་སྐབས་སུ་དཔེ་ཆ་མོའི་ལག་ནས་ཤུད་དེ་རྐུབ་སྟེགས་ཀྱི་སྣེ་
ཁར་བརྒྱབ་རྗེས་བུ་མོ་དེས་ལག་པ་བསྲིངས་ན་མི་སླེབས་པའི་མཚམས་ཀྱི་ཐང་ལ་ལྷུང་།
ན་གཞོན་དེས་དེ་མ་ཐག་ཏུ་ཐང་ལ་ཡེར་བའི་དཔེ་ཆ་ཡར་བླངས་ཏེ་གུས་ལུགས་ལྡན་
པའི་སྒོ་ནས་བུ་མོ་དེར་བྱིན། ཁོའི་གུས་ལུགས་ཀྱི་རྣམ་པ་དེར་བརྩོན་སེམས་ཀྱིས་ཕྱུག་
ཅིང་། རེ་ལྟོས་ཤིག་གིས་ཁེངས་འདུག་པར་མ་ཟད་སྔངས་འཚབ་ཅིག་ཀྱང་ཡོད། ཁོས་
སྤོབས་པ་བསྐྱེད་ནས་སྙན་ཞིང་འཇེབས་པའི་སྐད་གདངས་ཀྱིས་མགོ་རྔ་མེད་པའི་གནམ་
གཤིས་དང་འབྲེལ་བའི་སྐད་ཆ་ཞིག་བཤད། བཤད་སྟབས་མ་འགྲིག་ན་རང་གིས་བཤད་
པའི་སྐད་ཆས་རང་ཉིད་སྡུག་ལ་གཏོད་པ་ཡིན། ཁོ་གནས་དེར་ལངས་བསྡད་དེ་བུ་མོ་དེའི་
གཏམ་ལན་ལ་བསྒུགས།
བུ་མོ་དེས་འཛེམ་དོགས་དང་བྲེལ་བ་ཅི་ཡང་མེད་པར་ཁོ་ལ་ཞིབ་ལྟ་ཞིག་བྱས་པ་
དང་། ཁོའི་བབ་ཆགས་ལ་གྲལ་དག་པའི་ལྭ་བ་དང་དམིགས་བསལ་གྱི་ཉམས་ཅི་ཡང་
མེད་པའི་ངོ་གདོང་ལ་བལྟས།
བུ་མོ་དེས་སྐད་མགོ་དམའ་ཞིང་གསལ་ལ་དག་པའི་སྒོ་ནས“ཁྱོད་ལ་སྤྲོ་བ་ཡོད་ན
འདིར་ཙོག་དང་། ངོ་མ་བཤད་ན་ངས་ཁྱོད་འདིར་ཙོག་ན་འདོད་ཡོད། མུན་པ་ཇེ་སྟུག་
ཏུ་ཕྱིན་པས་དཔེ་ངོས་ཀྱི་ཡི་གེ་མི་མཐོང་ཞིང་། ངས་ཀྱང་ཁ་བརྡ་ཞིག་བྱས་ན་འདོད”ཅེས་བཤད།
ཁོས་སྤྱི་གླིང་གི་མགོ་བས་ཚོགས་འདུ་ཚོགས་པའི་སྐབས་སུ་བཤད་པ་ལྟར“ཁྱོད་
ཀྱིས་ཤེས་སམ། ངས་ཡུན་རིང་ཞིག་ལ་ཁྱོད་ལྟ་བུའི་བུ་མོ་མཛེས་མ་ཞིག་མཐོང་མ་མྱོང་། ཁ་
སང་ངས་ཁྱོད་ལ་མཉམ་བཞག་སོང་། ཁྱོད་ཀྱིས་ཤེས་སམ། མི་ཞིག་ཁྱོད་ཀྱི་མཛེས་སྡུག་ལྡན་
པའི་མིག་ཟུང་དེས་བཀུག་སོང་། སྙིང་སྡུག་མ"ཞེས་བཤད།
བུ་མོ་དེས་སྒམ་བརླིང་གི་སྒོ་ནས“ཁྱོད་སུ་ཞིག་ཡིན་ཀྱང་རུང་། ཁྱོད་ཀྱིས་ཡིད་ལ་
འཛིན་རྒྱུ་ཞིག་ལ། ང་ནི་རིགས་རུས་མཐོ་བས། ངས་ཁྱོད་ཀྱིས་ད་ལྟ་བཤད་པའི་སྐད་ཆ་དེ་
ལ་བཟོད་སྒོམ་བྱས་ཆོག འདི་ལྟ་བུའི་གོ་བ་ལོག་པའི་སྐོར་ནི་ཁྱོད་ཀྱི་འཚོ་བའི་ཁྲོད་དུ་
མང་པོ་འབྱུང་སྲིད་ལ། ངས་ཁྱོད་ཙོག་ཅེས་པ་དེའི་རྐྱེན་གྱིས་སྙིང་སྡུག་མ་ཞེས་པའི་སྐད་
ཆ་འདི་བཤད་པ་ཡིན་ན། ངས་ཁྱོད་ལ་ཙོག་ཅེས་མ་བཤད་པར་བྱོས”ཞེས་བཤད།
ན་གཞོན་དེས་རེ་ཞུའི་ཉམས་དང་བཅས“ངས་ཁྱོད་ལ་སེམས་གཏིང་ནས་དགོངས་
དག་ཞུ། དེ་ལྟར་བཤད་པ་དེ་ང་འཆུགས་སོང་། ཁྱོད་ཀྱིས་ཤེས་ངེས། ངས་བཤད་པ་ནི་སྤྱི་
གླིང་ནང་གི་བུ་མོ་གཞན་དག་ལ་བཤད་པ་ཡིན། ཁྱོད་ཀྱིས་ཤེས་ངེས། ངས་བཤད་པ་དེ་
ནི། ལོས་ཡིན། ཁྱོད་ཀྱིས་མི་ཤེས་ཀྱང་སྲིད། ཡིན་ནའང”ཞེས་ལུས་ཀྱི་རྣམ་པར་འགྱོད་
བཤགས་དང་དཔའ་ཞུམ་པའི་ཉམས་ཤིག་མངོན།
མོས“དོན་དེ་སྐྱུར་ཞོག དགོངས་པ་མ་འཚོམས། དེ་ངས་ལོས་ཤེས། ད་ལམ་ཕྲན་
འདིའི་སྟེང་ཕར་འགྲོ་ཚུར་འོང་བྱེད་པ་དེ་དག་ལ་ལྟོས་དང་། ཁོ་ཚོ་གང་ལ་འགྲོ་བ་ཡིན་
ནམ། ཁོ་ཚོར་དེ་འདྲའི་བྲེལ་བ་ལངས་དོན་ཅི་ཡིན་ནམ། ཁོ་ཚོར་བདེ་སྐྱིད་ལྡན་ནམ”
ཞེས་བཤད།
ན་གཞོན་དེས་དེ་མ་ཐག་བུད་མེད་དེའི་ཁ་རྩེ་བའི་རྣམ་པ་བསྒྱུར་ནས་ད་ལྟ་ངང་སྒུག་
བྱེད་པའི་ཐབས་ལས་ཅི་ཡང་མེད་ཅིང་། ཁོས་རང་ཉིད་ཇི་ལྟར་འདུག་དགོས་པའང་མ་ཤེས།
ཁོས་བུ་མོའི་སྐད་ཆའི་རྗེས་མཐུད་ནས“ཁོ་ཚོར་བལྟས་ན། ངོ་མ་འདང་རྒྱག་རྒྱུ་ཡོད།
འདི་ནི་འཚོ་བའི་མཛེས་སྡུག་གི་ཟློས་གར་ཞིག་ཡིན། ལ་ལ་ནི་དགོང་འཚལ་འཐུང་དུ་
འགྲོ་བ་དང་། ལ་ལ་ས་ཆ་གཞན་ལ་འགྲོ་བཞིན་འདུག ཁོ་ཚོའི་སྐྱེས་ཁུངས་ཇི་འདྲ་ཡིན་
པ་ཚོད་དཔག་བྱེད་དཀའ”ཟེར།
བུ་མོ་དེས“ངས་ཚོད་དཔག་བྱེད་མི་འདོད། ང་དེ་ལ་སྤྲོ་བ་མི་འདུག ང་གནས་
འདིར་ཙོག་སྟེ་བསྡད་ན་ད་གཟོད་མིའི་རིགས་ཀྱི་ཆེས་རླབས་ཆེ་བ། ཐུན་མོང་དུ་གྱུར་པའི
འཕར་ལྡིང་གི་སྙིང་གསོན་པོ་དེ་དང་ཐག་ཉེ་བར་འགྱུར། ངས་འཚོ་བའི་ཁྲོད་ནས་ནམ་
ཡང་འཕར་ལྡིང་གི་སྙིང་རྩ་དེ་ཚོར་མི་ཐུབ། ཁྱོད་ཀྱིས་ངས་ཁྱོད་ལ་ཁ་བརྡ་འདི་བྱེད་དོན་ཅི་
ཡིན་པ་ཤེས་སམ། ཁྱོད་ཀྱི་མིང་ལ་ཅི་ཟེར”ཞེས་དྲིས།
ངའི་མིང་ལ“ཕ་ཁེན་སི་ཐ་ཀོ་ཟེར”ཞེས་བཤད་རྗེས། མོས་ཀྱང་མོའི་མིང་ཁོ་ལ་བཤད་པར་རེ་སྒུག་བྱས།
བུ་མོ་དེས་ཕྲ་ལ་རིང་བའི་མཛུབ་མོ་ཞིག་ཀེར་ནས་འཛུམ་དམུལ་དམུལ་བྱེད་
ཞོར“ངས་ཁྱོད་ལ་ངའི་མིང་བཤད་མི་ཉན། ངའི་མིང་བཤད་ན། ཁྱོད་ཀྱིས་ངའི་སྐྱེས་
ཁུངས་ཤེས་འགྲོ། ངའི་མིང་དང་འདྲ་པར་ཚགས་པར་སྟེང་འགོད་དུ་མི་འཇུག་ཅེ་ན་དེ་ནི་
དཔེ་མི་སྲིད་པ་ཞིག་རེད། ཞལ་ཁེབས་སེང་རས་འདི་དང་གཡོག་མོའི་ཞྭ་མོ་འདི་ལ་བརྟེན་
ནས་ངས་རང་ཉིད་མི་སེར་དཀྱུས་མར་བརྫུས་པ་ཡིན། ཁྱོད་ཀྱིས་མཉམ་བཞག་ཡོད་ངེས།
ངའི་ཁ་ལོ་པས་ནམ་རྒྱུན་ཁོའི་སེམས་ལ་ངས་མཉམ་བཞག་མེད་འདོད་པའི་སྐབས་སུ་ང་
ལ་ལྐོག་ལྟ་བྱེད་བཞིན་ཡོད། ངོ་མ་བཤད་ན། མིང་དུ་གྲགས་པའི་ཁྱིམ་རྒྱུད་ཆེན་པོ་ལྔ་དྲུག་
ཅིག་ལས་མེད། ང་ནི་དེའི་ཁྲོད་ཀྱི་ཁྱིམ་རྒྱུད་ཅིག་གི་ཡིན། དེའི་རྐྱེན་གྱིས་ངས་ཁྱོད་ལ་ཁ་
བརྡ་བྱས་པ་ཡིན། སྐུ་ཞབས་སི་ཐ་ཁེན་ཕ་ཐེ”ཞེས་བཤད། ན་གཞོན་དེས་ཁེངས་སྐྱུངས་
དང་བཅས“ངའི་མིང་ལ་ཕ་ཁེན་སི་ཐ་ཀོ་ཟེར”ཞེས་དག་བཅོས་བྱས།
མོས“སྐུ་ཞབས་ཕ་ཁེན་སི་ཐ་ཀོ ངས་མི་སེར་དཀྱུས་མ་ལ་ཁ་བརྡ་བྱས་པ་འདི་
ཐེངས་གཅིག་ཡིན་ཀྱང་ཆོག དེ་ནི་ཟོག་ཟོབ་ཀྱི་རྒྱུ་ནོར་དང་ཚུལ་འཆོས་ཀྱི་སྤྱི་ཚོགས་
གོ་གནས་ཀྱིས་མ་ལྷད་པའི་མི་ཞིག་ལ་ཁ་བརྡ་བྱས་པ་ཡིན། འོ། ང་སྒོར་མོ་ལ་ཇི་འདྲའི་
སུན་པ་ཁྱོད་ཀྱིས་ག་ལ་ཤེས། ང་ད་དུང་ངའི་ཉེ་འཁོར་གྱི་སྤམ་རྫུ་ཅན་གྱི་སྐྱེས་པ་དེ་ཚོར་
ཡི་ཆད་བྱུང་། ཁོ་ཚོ་ནི་བླུགས་པར་གཅིག་ལས་ཐོན་པའི་འདྲ་གཟུགས་དང་འདྲ། སྤྲོ་སྐྱིད་
དང་གཡུ་བྱུར། གནས་སྐོར་དང་འབྲེལ་འདྲིས། རྣམ་པ་འདྲ་མིན་གྱི་རྒྱན་སྤྲས་སྣ་ཚོགས་
ཀྱིས་ང་སུན་སྣང་སྐྱེས་བྱུང”ཟེར།
ན་གཞོན་དེས་ངག་ད་མ་དིག་གིས“ང་ལ་ནམ་རྒྱུན་བསམ་ཚུལ་ཞིག་ཡོད་པ་ནི་སྒོར་
མོ་ནི་ཡིད་བཞིན་གྱི་ནོར་བུ་རེད"ཅེས་བཤད།
བུ་མོ་དེས“སྒོར་མོ་རང་གི་འཚོ་བར་སྡུག་མེད་པར་རོལ་ཐུབ་པ་ཙམ་ཡོད་ན་ཆོག
ཁྱོད་ལ་སྒོར་ཁྲི་བརྒྱ་ཕྲག་ལྷག ཁྲི་བརྒྱ་ཕྲག་ལྷག་ཡོད་པའི་སྐབས་སུ”ཞེས་ལག་པས་
ཕྱག་རྒྱ་ཞིག་བྱས་ཏེ། “མི་ལ་སུ་སྣང་བསྐྱེད་འཇུག་སྲིད”ཅེས་ཚིག་མཇུག་བསྒྲིལ་རྗེས།
“རླངས་འཁོར་དུ་འདུག་པ། གསོལ་སྟོན་ལ་ཞུགས་པ། ཟློས་གར་ལ་ལྟ་བ། བྲོ་ཚོགས་
ལ་ཞུགས་པ། མཚན་སྟོན་ལ་ཞུགས་པ་སོགས་རྒྱུ་ནོར་འབེལ་བའི་ཁྲོད་ན་མགོ་འཐོམས་
ཤིང་། མཚམས་ལ་ལར་ཞང་པེན་ཆང་ཕོར་ནང་གི་ཆབ་རྡོག་གི་ཏིང་སྒྲ་ཡིས་ང་རང་སྨྱོ་ལ་
ཁད་བྱེད”ཟེར།
སྐུ་ཞབས་ཕ་ཁེན་སི་ཐ་ཀོ་དེ་དག་ལ་སྤྲོ་བ་ཡོད་པའི་རྣམ་པ་ཞིག་མངོན།
ཁོས“ངའི་གཤིས་རྒྱུད་འདི་འདྲ་ཞིག་ཡིན། ཚགས་པར་དུ་འཁོད་པའམ་གཞན་
གྱིས་བཤད་པའི་དུས་རབས་ཀྱི་ཁྱད་ཆོས་ལྡན་པའི་མིའི་འཚོ་བའི་རྣམ་པར་ཉན་རྒྱུར་
དགའ། ངས་འདང་བརྒྱབ་ན་ང་རང་གྲགས་སྐམ་ལ་དགའ་བ་འདྲ། ཡིན་ནའང་། ང་རང་
རྒྱུས་ལོན་དཔྱིས་ཕྱིན་པ་ཞིག་བྱེད་རྒྱུར་དགའ་བ་ཞིག་ཡིན། ང་ལ་དྲན་ཚུལ་ཞིག་ཡོད་པ་
ནི་ཞང་པེན་ཆང་ནི་དམ་བེ་དང་བཅས་འཁྱག་ཏུ་འཇུག་པ་ལས། ཆབ་རོམ་ཆང་ཕོར་ནང་
དུ་མི་འཕེན་པ་འདྲ”ཞེས་བཤད།
བུ་མོ་དེའི་དྲིལ་ཆུང་ལྟ་བུའི་དགོད་སྒྲ་བསྟུད་མར་གྲགས་པ་དང་། དེ་ནི་མཚར་སྣང་
ལྡན་པའི་དགོད་སྒྲ་ཞིག་རེད།
མོས་བཟོད་སྒོམ་གྱི་སྐད་གདངས་ཀྱིས“ཁྱོད་ཀྱིས་ཤེས་དགོས་པ་ཞིག་ལ་ང་ཚོ་ལྟ་
བུའི་གྲོད་ཁོག་རྒྱགས་ནས་ལས་རྒྱུ་ཅི་ཡང་མེད་པའི་མི་རྣམས་ཀྱིས་རྣམ་པ་གསར་བའི་
འཚོ་བ་ལ་བརྟེན་ནས་ཉིན་མཚན་སྐྱེལ་བཞིན་ཡོད། དེང་སྐབས་དར་ཁྱབ་ཆེ་བ་ནི་ཆབ་
རོམ་ཞང་པེན་ཆང་གི་ནང་དུ་འཕེན་པ་དེ་ཡིན། བྱེད་ཐབས་འདི་ནི་ཏ་ཏ་རྒྱལ་སྲས་ཀྱིས་
ཝོ་ཨར་ཏུའོ་ཧྥུ་གསོལ་ཁང་དུ་ཟ་མ་ཟ་སྐབས་གསར་གཏོད་བྱས་པ་ཡིན། ཡུན་རིང་མ་
འགོར་བར་དྲན་ཚུལ་ཁྱད་པར་བ་ཞིག་གིས་འདིའི་ཚབ་བྱེད་སྲིད། གཟའ་འཁོར་འདིའི་
མའེ་ཏི་ཞུན་ལམ་ཆེན་གྱི་གསོལ་སྟོན་ཐེངས་ཤིག་གི་སྟེང་སྐུ་མགྲོན་རེ་རེའི་སྡེར་མའི་
འགྲམ་དུ་ལུག་ལྤགས་ཀྱི་ལག་ཤུབས་རེ་བཞག་པ་ནི། སྐྱུ་རུ་ར་ཟ་བའི་སྐབས་སུ་དེ་གྱོན་པ་
ཡིན''ཟེར།
ན་གཞོན་དེས་ཁེངས་སྐྱུངས་དང་བཅས“ད་ངས་ཤེས་སོང་། དམིགས་བསལ་འཚོ་
བའི་ཁྲོད་ཀྱི་འགྲོ་ལུགས་དེ་དག་ང་ཚོ་མི་སེར་དཀྱུས་མ་དག་ལ་ཆ་རྒྱུས་མེད”ཅེས་ཁས་ལེན་བྱས།
བུ་མོ་དེས་ལུས་པོ་ཅུང་ཙམ་སྔོན་དུ་བསྒུར་ནས་ཁོའི་ངོས་ལེན་དེ་དང་ལེན་བྱས་པའི་
ཚུལ་གྱིས“སྐབས་ལ་ལར། ངས་ཀྱང་འདི་ལྟར་འདང་བརྒྱབ་མྱོང་། གལ་ཏེ་ཉིན་ཞིག་ལ་
ང་མི་ཞིག་གི་སྟེང་དུ་དགའ་བར་གྱུར་ན། མི་དེ་ནི་རིགས་རུས་དང་གྲལ་རིམ་དམའ་བའི་
ཞིང་བ་ཞིག་ཡིན་ཚེ། དེ་ནི་ལས་ལ་བརྩོན་མཁན་ཞིག་ཡིན་ངེས། ཡིན་ནའང་གྲལ་རིམ་
དང་འབྱོར་བའི་ཐད་ཀྱི་འདང་རྒྱག་གིས་ངའི་སྔོན་ཆད་ཀྱི་དྲན་ཚུལ་རྨེག་མེད་དུ་གཞོམ་
ངེས། ད་ལྟ་མི་གཉིས་ཀྱིས་ང་ཆུང་མར་སློང་བཞིན་ཡོད། གཅིག་ནི་འཇར་མན་རྒྱལ་ཁབ་
ཀྱི་ཏ་ཀུང་ཅའེ་རེད། ངས་བསམས་ན་ཁོར་ད་ལྟ་ཆུང་མ་ཡོད་པ་དང་། ཡང་ན་སྔོན་ཆད་
ཆུང་མ་བླངས་མྱོང་ངེས། ཁོའི་བག་མེད་དང་གདུག་རྩུབ་ཀྱིས་ངའི་སེམས་པ་འཁྲུགས་པར་
བྱས་བྱུང་། གཞན་ཞིག་ནི་དབྱིན་ཇིའི་ཧོའུ་ཅའེ་ཞིག་རེད། ཁོ་ཡང་དེ་ལྟ་བུའི་སྙིང་རྗེ་མེད་
པ་དང་ཁེ་ཕན་ཁོ་ནར་སྙེག་མཁན་ཞིག་ཡིན་པས། དེ་གཉིས་ལས་ངས་གདོན་དང་འདྲ་
བའི“ཀུང་ཅའེ་དེ་གདམ་སྲིད། ངས་སྐད་ཆ་འདི་དག་ཅིའི་ཕྱིར་ཁྱོད་ལ་བཤད་དགོས་པ་
ཡིན་ནམ། སྐུ་ཞབས་ཕའེ་ཁེན་སི་ཐ་ཀོ”ཞེས་ཟེར།
ན་གཞོན་དེས་དབུགས་རིང་ཞིག་ཕྱིར་ཕྱུང་རྗེས“ངའི་མིང་ལ་ཕ་ཁེན་སི་ཐ་ཀོ་ཟེར།
དྲང་མོར་བཤད་ན། ཁྱོད་ཀྱི་སེམས་གཏམ་དེ་དག་གིས་ང་ལ་དགའ་བ་ཇི་ལྟ་བུ་བསྐྱེད་
འདུག་པ་ཁྱོད་ཀྱིས་འདང་མི་ཕོག”ཅེས་བཤད།
བུ་མོ་དེས“སྐུ་ཞབས་ཕ་ཁེན་སི་ཐ་ཀོ ཁྱོད་ཀྱིས་ལས་ཀ་ཅི་ཞིག་སྒྲུབ་བཞིན་ཡོད”ཅེས་དྲིས།
ན་གཞོན་དེས“ང་ནི་སྤྱི་ཚོགས་སྟེང་གི་ཆེས་དམའ་མོའི་རིམ་གྲས་སུ་གཏོགས།
ཡིན་ནའང་། ངའི་རེ་བ་ནི་སྤྱི་ཚོགས་འདིར་འཚོ་བ་རོལ་ཏེ་རང་ཚུགས་ཤིག་འཛིན་ཨེ་
ཐུབ་བསམ་པ་ཡིན། ཁྱོད་ཀྱིས་ཁྱོད་རང་སྤྱི་ཚོགས་སྟེང་གི་ཆེས་དམའ་རིམ་དུ་འཚོ་བའི་
མི་ཞིག་ལ་དགའ་བྱུང་ཞེས་པ་དེ་ངོ་མ་ཡིན་ནམ” ཞེས་དྲིས།
བུ་མོ་དེས “ངོ་མ་ཡིན། ཡིན་ནའང་ངས་ད་ལྟ་བཤད་པ་ནི་དེ་ལྟ་བུར་འགྱུར་སྲིད་ཅེས་པ་
ཡིན། ད་དུང་ཏ་ཀུང་ཅའེ་དང་ཧུའོ་ཅུའེ་ཡོད། རེད་ཡ། གལ་ཏེ་སྐྱེས་པ་ཞིག་ལ་སེམས་མཐུན་ན་
དེའི་ལས་རིགས་དང་གྲལ་རིམ་སོགས་ནི་འགོག་རྐྱེན་མ་རེད” ཅེས་བཤད།
ཕ་ཁེན་སི་ཐ་ཀོ་ཡིས“ངས་ཟ་ཁང་ཞིག་ཏུ་ལས་ཀ་སྒྲུབ་བཞིན་ཡོད” ཅེས་བཤད་པ་
ན་བུ་མོ་དེ་འགུལ་ཙམ་བྱས།
བུ་མོ་དེས་རེ་ཞུ་བྱེད་པའི་སྐད་གདངས་ཀྱིས“ཞབས་ཞུ་པ་མིན་ངེས། ངལ་རྩོལ་ནི་
ཆེས་བླ་ན་མེད་པ་ཞིག་ཡིན། ཡིན་ནའང་གཞན་ལ་ཞབས་ཞུ་བྱེད་པ་ནི་གཡོག་པོ་དང་
མཚུངས་པ་ཁྱོད་ཀྱིས་ཤེས་སྲིད”ཅེས་བཤད།
ན་གཞོན་དེས“ང་ནི་ཞབས་ཞུ་པ་མིན། ང་ནི་སྒོར་མོར་བདག་བྱེད་མཁན་ཡིན” ཁོ་
གཉིས་མདུན་གྱི་སྤྱི་གླིང་དང་ཁ་གཏད་དུ་ཡོད་པའི་གསོལ་ཁང་ཆེན་མོ་དེའི་སྒོ་བྱང་ལས་
གློག་འོད་ལམ་ལམ་འཚེར་བཞིན་ཡོད། “ཁྱོད་ཀྱིས་གསོལ་ཁང་ཀན་མཐོང་བྱུང་ངམ། ང་
ནི་གསོལ་ཁང་ཀན་གི་སྒོར་མོ་ལ་བདག་བྱེད་མཁན་ཡིན”ཞེས་བཤད།
བུ་མོ་དེས་གཡོན་ལག་གི་ལག་ངར་དུ་གྱོན་ཡོད་པའི་སྤུས་དག་ལ་མཛེས་སྡུག་ལྡན་
པའི་ལག་གདུབ་སྟེང་གི་དུས་ཚོད་ལ་བལྟས་རྗེས། བྲེལ་འཚུབ་སྒོས་ཡར་ལངས་ཏེ། དཔེ་
ཆ་རྐེད་ཀྱི་འོད་འཚེར་བའི་ཁུར་ཁུག་དེའི་ནང་དུ་བཅུག ཡིན་ནའང་དཔེ་ཆ་ནི་ཁུར
ཁུག་ལས་ཆེ་བས་ཁུག་མའི་ཁ་ནས་ཡར་འཇུར་འདུག
བུ་མོ་དེས“ཁྱོད་ལས་ཚོགས་སུ་འགྲོ་མི་དགོས་སམ”ཞེས་དྲིས།
ན་གཞོན་དེས“ང་དགོང་མོའི་ལས་རེས་པ་ཡིན། ད་ཆུ་ཚོད་གཅིག་གི་རྗེས་སུ་ལས་
ཚོགས་སུ་ཞུགས་དགོས། ང་ཁྱོད་དང་ཡང་བསྐྱར་འཕྲད་ན་ཆོག་གམ”ཞེས་དྲིས།
བུ་མོ་དེས“དེ་ནི་བཤད་ཁག་པོ་རེད། ཡིན་ནའང་། ངའི་ཡིད་ལ་དྲན་ཚུལ་འདི་འདྲ་
རྗེས་སུ་འཆར་མི་སྲིད་ན་ཐང་། ད་ལྟ་ང་མྱུར་དུ་འགྲོ་དགོས། ད་དུང་དགོང་མོའི་གསོལ་སྟོན་
ཞིག་ཡོད། དེའི་རྗེས་སུ་ཟློས་གར་ཁང་དུ་ཟློས་གར་ལ་ལྟ་རུ་འགྲོ་དགོས། དེའི་རྗེས་སུ། འོ།
ནམ་ཡིན་རུང་འགྲོ་སྟངས་གཅིག་འདྲ་རེད། ཁྱོད་འདིར་ཡོང་བའི་སྐབས་སུ་སྤྱི་གླིང་མདུན་
གྱི་ལམ་ཟུར་དུ་རླངས་འཁོར་ཞིག་ཡོད་པ་དེར་མཉམ་ཨེ་བཞག རླངས་འཁོར་དཀར་པོ་
ཞིག་ཡིན” ཟེར།
ན་གཞོན་དེས་སྨིན་མ་བསྡུས་ཏེ་འདང་ཞིག་བརྒྱབ་རྗེས “འཁོར་ལོ་དམར་པོ་ཨེ་ཡིན”ཞེས་དྲིས།
བུ་མོ་དེས“ཡིན། ང་རླངས་འཁོར་དེར་སྡོད་པ་ཡིན། ཕི་ཨའེ་ཨར་གྱིས་དེ་ན་ང་ལ་
བསྒུགས་ཡོད། ཁོའི་སེམས་ལ་ང་ནི་ཐང་ཆེན་ཁ་གཏད་ཀྱི་ཚོང་ཁང་ཆེན་མོར་དངོས་པོ་ཉོ་
རུ་ཕྱིན་སོང་འདོད་ཡོད། འདང་ཞིག་རྒྱོབ་དང་། འཚོ་བ་ནི་ཇི་འདྲའི་གུ་དོག་པ་ཞིག་རེད་
ཨང་། ཐ་ན་རང་གི་ཁ་ལོ་པ་ལའང་གསང་དགོས། བདེ་མོ་བྱོས”ཞེས་བཤད།
ཕ་ཁེན་སི་ཐ་ཀོ་ཡིས“ད་ལྟ་ས་རུབ་ཟིན་པས། སྤྱི་གླིང་དུ་སྐྱེས་པ་མ་རབས་རྒོད་པོའི་
རིགས་ཀྱང་ཡོད་པས། ངས་ཁྱོད་ལ་སྐྱེལ་སྲུང་བྱས་ཏེ་སོང་ན”ཞེས་དྲིས།
བུ་མོ་དེས་ཚིག་ཐག་ཆོད་པའི་སྒོ་ནས“ཁྱོད་ཀྱིས་ངའི་འདོད་པ་ལ་བརྩི་བཀུར་བྱེད་
ན། ངའི་རེ་བ་ནི། ང་གནས་འདི་དང་ཁ་བྲལ་རྗེས་ཁྱོད་ད་དུང་སྐར་མ་བཅུ་ལ་རྐུབ་སྟེགས་
འདིར་སྡོད། ངས་ཁྱོད་ལ་འཆར་གཞི་དང་དམིགས་ཡུལ་གང་ཞིག་འདུག་ཟེར་བ་མིན་
མོད། ཡིན་ནའང་རླངས་འཁོར་སྟེང་དུ་སྤྱིར་བཏང་དུ་བདག་པོའི་རུས་མིང་གི་ཡི་གེ་ཡིས་
མཛེས་སྤྲས་བྱས་ཡོད་པ་ཁྱོད་ཀྱིས་ཤེས་ངེས”ཞེས་བཤད།
མུན་པའི་ཁྲོད་དུ་བུ་མོ་དེ་གཟུགས་པོ་དྲང་ཤ་ལེར་མགྱོགས་མྱུར་སྒོས་བུད་སོང་། ན་
གཞོན་དེས་བུ་མོ་དེའི་སྒེག་ཉམས་ལ་ལྟ་བཞིན་སྤྱི་གླིང་འགྲམ་གྱི་མི་བགྲོད་བཞུད་ལམ་
སྟེང་དུ་སླེབས། བུ་མོ་དེ་མི་བགྲོད་བཞུད་ལམ་ལས་རླངས་འཁོར་བསྡད་ཡོད་པའི་གྲུ་ཟུར་
དེར་དམིགས་ནས་བུད་སོང་། སྐབས་དེར་ཁོའི་སེམས་ལ་བུ་མོ་དེ་དོན་ངོ་མར་སུ་ཞིག་ཡིན་
ནམ་སྙམ་ནས། ཐེ་ཚོམ་ཅི་ཡང་མེད་པར་སྤྱི་གླིང་གི་སྡོང་བོའི་འགེབ་སྲུང་ལ་བརྟེན་ནས་
མོའི་རྗེས་འདེད་བྱས་པ་དང་། མོ་རང་མིག་གིས་འཚོས་ཏེ་སོང་།
མོ་གྲུ་ཟུར་ཞིག་ཏུ་ཐོན་པ་ན་མགོ་ཕྱིར་འཁོར་ནས་རླངས་འཁོར་ལ་མིག་མདའ་
ཞིག་འཕངས་རྗེས། རླངས་འཁོར་གྱི་འགྲམ་བརྒྱུད་ནས་རྒྱ་ལམ་བསྙེགས་ཏེ་སོང་། ན་
གཞོན་དེ་ཤིང་རྟ་ཞིག་གི་ཕག་ཏུ་གཞའ་ནས་མུ་མཐུད་དུ་བུ་མོ་དེའི་འགྲོ་འདུག་ལ་ལྐོག་
ལྟ་བྱས། བུ་མོ་དེ་སྤྱི་གླིང་ཁ་གཏད་ཀྱི་རྒྱ་ལམ་གྱི་མི་བགྲོད་བཞུད་ལམ་གཟས་ཏེ་སོང་།
མོ་སྒོ་བྱང་ལས་གློག་འོད་འཚེར་བའི་ཟ་ཁང་དེའི་ནང་དུ་སོང་། ཟ་ཁང་དེ་ནི་རྩི་དཀར་
པོ་དང་ཤེལ་སྒོས་མཛེས་སྤྲས་བྱས་ཡོད་པས། སྒྲིབ་ཡོལ་ཅི་ཡང་མེད་པར་ནང་གི་ཟ་མ་
སྟབས་བདེ་ཟ་མཁན་གྱི་མི་རྣམས་གསལ་བོར་མཐོང་ཐུབ། བུ་མོ་དེ་ཟ་ཁང་དེའི་ཕུགས་
ཀྱི་མཉམ་མི་འཇོག་ས་ཞིག་ཏུ་སོང་རྗེས་ཕྱིར་ཡོང་སྐབས་ཞྭ་མོ་ཕུད་ཅིང་ངོ་སྒྲིབ་སེང་
རས་དེ་བླངས་ཡོད།
སྒོར་མོ་སྡུད་མཁན་གྱི་སྒྲོམ་སྟེགས་མདུན་ངོས་ན་ཡོད་པ་དང་། སྒྲོམ་སྟེགས་ཀྱི་རྐུབ་
སྟེགས་སྟེང་ནས་སྐྲ་ལོ་དམར་པོ་ཡིན་པའི་བུ་མོ་ཞིག་མར་བབས་ཏེ་གྱང་ལྡེབས་ཀྱི་དུས་
ཚོད་ལ་བལྟས་པ་དང་། གོན་པ་སྐྱ་བོ་གྱོན་པའི་བུ་མོ་ཞིག་རྐུབ་སྟེགས་དེའི་སྟེང་དུ་ཙོག
ན་གཞོན་དེས་ལག་གཉིས་ཁུག་མའི་ནང་ལ་བཏང་རྗེས། མི་བགྲོད་བཞུད་ལམ་ལས་
དལ་མོར་ཕྱིར་སོང་། གྲུ་ཟུར་དེར་སླེབས་པ་ན་ཁོའི་རྐང་བ་དཔེ་ཆ་ཞིག་ལ་ཐོགས། ཁོས་
རྡོག་ཐོས་བརྒྱབ་སྟེ་དཔེ་ཆ་དེ་རྩྭ་སྟེང་དུ་གཡུགས། ཁྲ་ཁྲ་མ་ཁྲ་ཡིན་པའི་རྒྱབ་ཤོག་དེ་ལས་
ཁོས་དཔེ་ཆ་དེ་ནི་བུ་མོ་དེའི་དཔེ་ཆ་ཡིན་པ་ཤེས། ཁོས་དཔེ་ཆ་དེ་ཡར་བླངས་པ་ན། དཔེ་
ཆ་དེའི་མིང་ལ《ཨ་རབ་ཀྱི་སྒྲུང་གཏམ་གསར་བ》ཞེས་བྲིས་ཡོད་པ་དང་། རྩོམ་པ་པོ་ནི་སི་
ཏི་ཝུན་སིན‘རེད། ཁོས་སྔར་བཞིན་དཔེ་ཆ་དེ་རྩྭ་ཐོག་གཡུགས། གནས་དེར་ཅུང་ཙམ་
བསྡད་རྗེས་ཁོ་ཁོར་བསྒུགས་ཡོད་པའི་རླངས་འཁོར་དེའི་ནང་དུ་བུད། འདུག་སྟེགས་སུ་
བདེ་མོར་ཙོག་ནས་རྒྱབ་བསྙེས་ལ་ཁེན་རྗེས། ཁ་ལོ་པར “འགྲོ། ལི་ཨང་སྤྲོ་སྐྱིད་ཁང་དུ་
འགྲོ”ཞེས་བཤད།

དྲིན་གཟོའི་དུས་ཆེན་སྐབས་ཀྱི་སྐུ་དྲག་གཉིས།

ཉིན་གཅིག་ནི་ང་ཚོར་དབང་བ་ཡིན། ཉིན་དེར་སླེབས་པ་ན་གྱང་སྲུབས་ནས་འཇུར་
ཡོང་བའི་ཨ་རི་པ་ཞིག་མིན་ཚེ། ཚང་མ་ཕྱིར་ཕ་ཡུལ་དུ་ལོག་སྟེ་ཀ་ར་གོ་རེ་ཟ་བ་དང་། སྒོ་
ཁའི་ཆུ་འདྲེན་སྦུག་ཆས་རྙིང་བར་ལྟ་བཞིན་སེམས་ལ་འདས་ཟིན་པའི་དུས་སྐབས་སུ་
སླེབས་པ་དང་འདྲ་བས། རང་དབང་མེད་པར་འདས་ཟིན་པའི་གཏམ་རྒྱུད་ཀྱི་ཀློང་དུ་བྱིང་
འགྲོ། ཉིན་དེར་རྟེན་འབྲེལ་ཞུ། ཉིན་དེ་ནི་སྲིད་འཛིན་ལུའོ་སི་ཧྥུ་ཡིས་ང་ཚོར་གནང་བ་
ཡིན། ང་ཚོས་ལྷད་མེད་ཆོས་ལུགས་དང་འབྲེལ་བའི་ངག་རྒྱུན"རེ་འགའ་ཐོས་མྱོང་། ཡིན་
ནའང་། ཁོ་ཚོ་ཇི་ལྟ་བུ་ཞིག་ཡིན་པ་ཡིད་ན་གསལ་བོར་མི་འདུག གལ་ཏེ་ཁོ་ཚོ་ཡང་
བསྐྱར་སྐམ་སར་འབུད་འདོད་ན་ང་ཚོས་ཁོ་ཚོར་རྡུང་རྡེག་བྱས་ཏེ་འཇིགས་སྔངས་ཡོང་
བ་ཞིག་བྱེད་སྲིད་པ་གདོན་མི་ཟ། ཕུའུ་ལི་མའོ་སི་བྲག་རྡོཟེར་རམ། འོ། མིང་དེ་ནི་ཐོས་
མ་ཐག་རྣ་བྱང་ལ་སོང་བ་ཞིག་རེད། ཧུ་ཅི་ཐུའུ་ལ་སིས་ཚོང་ར་སྒེར་སྡོམ་བྱས་རྗེས། ང་ཚོ་
མི་མང་པོ་ཞིག་གིས་འཚོ་བའི་ཆེད་དུ་ཚད་གཞི་མར་ཕབ་ནས་མོ་བྱའི་ཤ་ཟ་དགོས་བྱུང་།
ཡིན་ནའང་། ཝ་ཧྲིང་ཐོན་ཕྱོགས་ནས་མི་ལ་ལས་ཡང་བསྐྱར་གསང་བ་ཕྱིར་འཆོར་བར་
བྱས་ནས། དྲིན་གཟོའི་དུས་ཆེན་གྱི་བརྡ་ཁྱབ་སྔོན་ལ་ཁྱབ་བསྒྲགས་བྱས་སོང་།
ཡུའེ་ཅུས་འདམ་རའི་ཤར་ཕྱོགས་ཀྱི་གྲོང་ཁྱེར་ཆེན་པོ”དེས། དྲིན་གཟོ་དུས་ཆེན་དེ་
ཁྲིམས་ཀྱིས་གཏན་ཁེལ་བྱས་པའི་དུས་ཆེན་དུ་བསྒྱུར། ལོ་གཅིག་གི་ཟླ་བཅུ་གཅིག་པའི་ཆེས་
མཐའ་མཇུག་གི་གཟའ་ཕུར་བུའི་ཉིན་ནི་གྲོང་ཁྱེར་ཆེན་པོ་དེས་གཞི་ནས་གྲུ་ཁ་ཕན་ཆད་
ཀྱི་ཨ་རི་ཁས་ལེན་པ་ཡིན། ཉིན་འདི་གཅིག་པུར་རྣམ་དག་གི་ཨ་རིར་བརྩི་རུང་། ངོ་མ་དེ་ནི་
ཀུན་དང་མི་མཚུངས་པའི་ཨ་རིའི་དུས་ཆེན་ཞིག་ཡིན།
གཏམ་རྒྱུད་ཅིག་གིས་ཁྱོད་ཚོར་བདེན་དཔང་བྱེད་ཐུབ། རྒྱ་མཚོའི་འགྲམ་རྒྱུད་ཀྱི་ང་
ཚོར་ཡང་གནའ་སྔ་མོ་ནས་བརྒྱུད་པའི་སྲོལ་རྒྱུན་ཞིག་ཡོད། ང་ཚོས་བརྩོན་སེམས་དང་
འཚོལ་སྙེག་གི་སྙིང་སྟོབས་ཀྱིས་སྲོལ་རྒྱུན་འདི་གནའ་བོའི་སྲོལ་རྒྱུན་དུ་འགྱུར་བའི་ཚད་ནི་
དབྱིན་ཇི་དང་བསྡུར་ནའང་མགྱོགས།
སི་ཐ་ཧྥུ་ཐེ་མཉམ་འབྲེལ་སྲིད་གཞུང་གི་ཐང་ཆེན་གྱི་ཆུ་འཕྱུར་རྫིང་བུའི་ཁ་གཏད་ཀྱི་
མི་བགྲོད་གཞུང་ལམ་འགྲམ་གྱི་ཤར་ཕྱོགས་འཛུལ་སྒོའི་གཡས་ཀྱི་རྐུབ་སྟེགས་གསུམ་པར་
བསྡད་ཡོད། ལོ་དགུའི་རིང་ལ། དྲིན་གཟོའི་དུས་ཆེན་གྱི་ཉིན་མོར་ཁོ་རང་སྔ་འཕྱི་གང་
ཡང་མེད་པར་ཆུ་ཚོད་གཅིག་གི་སྟེང་གནས་དེར་ཙོག་སྟེ་སྡོད་པ་ཡིན། ཁོ་ལོ་རྒྱུན་དུ་དེ་
ལྟར་འདུག་པ་དང་། ནམ་ཞིག་གི་ཚེ་ཁོ་རང་དུས་ལྟར་འབྱོར་མི་ཐུབ་པའི་སྐབས་ཤིག་ཡོད་
ངེས། ཁྲ་ཨར་སི·ཏི་ཀུན་སི་ཡི་ངང་ཚུལ་ལྟར་ཡིན་ངེས། ཁོས་གྱོན་པའི་ཁན་སྦྱར་བྲང་ཁའི་
མཚམས་སུ་ཡོད་པ་དང་། རྒྱབ་གཞུང་ཡང་དེ་ལྟར་རོ། །
ཡིན་ནའང་། སི་ཐ་ཧྥུ-པི་ཐེ་དེ་རིང་ལོ་རེའི་གཏན་ཁེལ་གྱི་འདུ་འཛོམས་ས་གནས་
སུ་འབྱོར་བ་ནི་ཁོ་ལ་གོམས་སྲོལ་ལྟར་གྱུར་པ་ལས། བཀྲེས་ལྟོགས་བྱུང་བ་མཚོན་པ་མིན།
དགེ་ལས་བྱེད་མཁན་ཚོའི་ལྟ་ཚུལ་ལྟར་ན། དབུལ་བོ་ཚོར་ཧ་ལམ་དུས་ཚོད་དེ་འདྲའི་རིང་
ལ་བཀྲེས་སྐོམ་གྱི་མནར་གཅོད་ཐེངས་རེ་མྱོང་བཞིན་ཡོད།
ངོ་མ་རེད། པི་ཐེ་ཅུང་ཙམ་ཡང་ལྟོགས་ཀྱིན་མེད། ཁོ་འདིར་ཡོང་ཁར་རྒྱགས་ཚད་
ཅིག་འཐུངས་ཡོད། ད་ལྟ་ཁོར་དབུགས་ལེན་པ་དང་ཕར་ནུར་ཚུར་ནུར་བྱེད་པའི་སྟོབས་
ཤུགས་ཙམ་ལས་མེད། ཁོའི་མིག་ཟུང་གཉིས་ནི་མདངས་ཉམས་པའི་སིལ་ཏོག་གཉིས་དང་
འདྲ་ཞིང་། དེ་གཉིས་ཀྱིས་ཁོའི་སྐྲངས་ཤིང་སྣུམ་ཙར་ཙར་བྱེད་པའི་གདོང་འབག་སྐྱ་བོའི་
སྟེང་བརྒྱན་ཡོད། ཁོ་དབུགས་འཚུབ་འཚུབ་བྱེད་བཞིན་ཡོད་ལ། སྐེ་ན་སྤྱི་གྲོས་པ་དང་
མཚུངས་པའི་ཤའི་གཉེར་མ་ཞིག་ཡོད། སྐེ་ཡི་ཤ་གཉེར་དེས་ཁོའི་གྱོན་ཆས་ཀྱི་གོང་བ་ཡང་
བཀབ་འདུག གཟའ་འཁོར་གཅིག་གི་སྔོན་དུ་འཇིག་རྟེན་མགོན་པོ་བྱམས་བརྩེ་ཆེ་བའི་
སྒྲུབ་སྦྱོང་མ་ཞིག་གིས་ཁོའི་ལཱ་བར་སྒྲོག་གུ་བཏགས་པ་དེ། ད་ནི་མ་རྨོས་ལོ་ཏོག་བརྔོས་ཏེ
མེ་ཏོག་བཀད་པ་ལྟར་ཁོའི་ལུས་སྟེང་གི་མཐའ་འཁོར་དུ་ཐོར་སོང་། ཁོའི་གྱོན་པ་ནི་སྔར་
བཞིན་རྙིང་རལ་དུ་གྱུར་ཡོད་ལ། ལྭ་བ་རལ་ཏེ་བྲང་ཁའི་བར་སླེབས་ཡོད་པ་དང་། ཟླ་བཅུ་
གཅིག་པའི་ཁ་བའི་མེ་ཏོག་བསིལ་རླུང་དང་བསྡེབས་ནས་འབབ་དུས། ཁོ་ལ་གྲང་ཤུར་ཤུར་
གྱི་ཚོར་བ་ཞིག་སྦྱིན་བྱུང་། ཕུན་སུམ་ཚོགས་ལ་ངར་ཆེ་བའི་ཟས་ཐུན་དེས་སི་ཐ་ཧྥུ•པི་ཐེ་
གྲང་ངར་ལས་རྒྱལ་ཐུབ། ཟས་ཐུན་དེ་ནི་མུའུ་ལི་ནས་མགོ་བརྩམས་ཏེ་རྒུན་འབྲུམ་སྐམ་
པོའི་བག་ལེབ་ཟོས་ཏེ་མཇུག་བསྡུས། དེ་དག་གི་ནང་དུ་ཁྱོད་ཀྱིས་འདོད་པའི་འཛམ་གླིང་
ཧྲིལ་བོའི་བྱ་ཤ་བསྲེགས་མ་དང་ཞོག་ཁོག་བཙོས་མ། བྱ་ཤ་སིལ་མ། ནན་བཀྭའི་གོ་རེ་དང་
འཁྱག་ཞོ་སོགས་ཡོད། དེར་བརྟེན། ཁོས་རྒྱགས་ཆོད་པ་ཞིག་ཟོས་རྗེས་ཙོག་བསྡད་ཡོད་ལ།
རྒྱགས་ནས་འགད་ལ་ཁད་ཡོད་པའི་མིག་མདངས་ཤིག་གིས་ཁོར་ཡུག་ལ་ལྟ་བཞིན་ཡོད།
ཟས་ཐུན་དེ་ནི་ཁོའི་བློ་ཡུལ་ལས་འདས་པ་ཞིག་སྟེ། ཁོ་རྒྱ་ལམ་ལྔ་འདྲེས་ཀྱི་ཉེ་འགྲམ་
དུ་ཡོད་པའི་ཁང་བ་དམར་པོ་དེར་སླེབས་དུས། ཁང་བ་དེའི་ནང་དུ་ལོ་ན་བགྲེས་ཤིང་སྲོལ་
རྒྱུན་ལ་བརྩི་བཀུར་བྱེད་པའི་ཨ་ཡེ་རྒན་མོ་གཉིས་བསྡད་པ་དེས། ཐ་ན་ཉིའུ་ཡོའུ་ཡོད་
པར་ཡང་ཁས་མི་ལེན། དེར་མ་ཟད་དྲིན་གཟོའི་དུས་ཆེན་ནི་ཝ་ཧྲིང་ཐོན་གྱི་ཐང་ཆེན་གྱི་
ཆེད་དུ་གཏན་ལ་ཕབ་པར་འདོད་ཡོད། ཁོ་ཚོར་སྲོལ་རྒྱུན་ཞིག་ཡོད་པ་ནི་གཡོག་པོ་ཞིག་
མངགས་ན་གློ་སྒོ་འགྲམ་དུ་བསྒུག་ཏུ་འཇུག་པ་དང་། ཉིན་གུང་ཡོལ་རྗེས་བཀྲེས་ལྟོགས་
ཀྱིས་མནར་བའི་ལམ་འགྲོ་བ་ཞིག་ཁྲིད་ཡོང་སྟེ་ཟས་རྒྱགས་ཆད་པ་ཞིག་ཟ་རུ་འཇུག་པ་
དེའོ། །སི་ཐ་ཧྥུ-པི་ཐེ་སྤྱི་གླིང་དུ་སྐྱོད་སྐབས་ཏག་ཏག་ལམ་དེ་བརྒྱུད་ནས་སོང་། གཡོག་པོས་
ཁོ་ནང་དུ་ཁྲིད་ཡོང་སྟེ་མཁར་རྫོང་ནང་གི་སྲོལ་རྒྱུན་གྱི་རྣམ་པར་མྱོང་རོལ་ཐེངས་ཤིག་
བྱེད་དུ་བཅུག
སི་ཐ་ཧྥུ·པི་ཐེ་ཡི་པི་ཐེ་ཡིས་མདུན་དུ་ཅེར་ནས་སྐར་མ་བཅུ་ཙམ་ལ་བསྡད་རྗེས། སེམས་
ལ་མིག་གིས་ལྟ་ས་ཞིག་བརྗེ་སྙམ་ནས་ཤེད་ཤུགས་ཆེན་པོ་ཞིག་བཀོལ་ཏེ་མགོ་དལ་མོར་
གཡོན་ཕྱོགས་སུ་འཁོར། སྐབས་དེར་ཁོ་ལ་སྔངས་སྐྲག་ཅིག་སྐྱེས་ཏེ་མིག་ཀྱང་འཇུར་བྱུང་
ལ། དབུགས་ཀྱང་རྔུབ་མཚམས་བཞག ཁོས་ཀོ་ལྷམ་རལ་བོ་ཞིག་གྱོན་འདུག་ལ། རྐང་བ་
སིག་སིག་ཏུ་འདར་བཞིན་ཡོད།
སྐུ་ཞབས་བགྲེས་སོང་དེ་རྒྱ་ལམ་རྒལ་བཞིན་ཡོད། བགྲེས་སོང་དེ་ཁོ་ཙོག་ཡོད་པའི་སྐུ་
སྟེགས་རིང་བོ་དེར་གཟས་ཏེ་ཡོང་།
ལོ་དགུའི་རིང་ལ། ལོ་རེའི་དྲིན་གཟོ་དུས་ཆེན་གྱི་སྐབས་སུ་སྐུ་ཞབས་བགྲེས་སོང་
འདིས་ནམ་ཡང་རྐུབ་སྟེགས་རིང་བོ་སྟེང་ཙོག་ནས་སྡོད་པའི་སི་ཐ་ཧྥུཔི་ཐེ་འཚོལ་བཞིན་
ཡོད། བགྲེས་སོང་འདིས་བྱ་བ་འདི་སྲོལ་རྒྱུན་ཞིག་ཏུ་བསྒྱུར་ཡོད། ལོ་དགུའི་རིང་ལ་དྲིན་
གཟོ་དུས་ཆེན་རེ་རེའི་སྐབས་སུ་ཁོས་སི་ཐ་ཧྥུ་འཚོལ་བ་དང་། ཁོ་ཁྲིད་དེ་ཟ་ཁང་ཞིག་ཏུ་
སོང་སྟེ་ཁོ་ལ་ཟས་ཞིམ་པོ་རྒྱགས་ཚད་ཅིག་ལྡད་པ་ཡིན། བྱ་བ་འདིའི་རིགས་དབྱིན་ཇིར
མཚོན་ན་རྒྱུན་ལྡན་ཞིག་ཡིན། ཡིན་ནའང་། ཨ་མེ་རི་ཁ་ནི་རྒྱལ་ཁབ་གསར་བ་ཞིག་ཡིན་
པས། ལོ་དགུའི་རིང་ལ་རྒྱུན་བསྐྱངས་ཏེ་བསྒྲུབས་པ་དེ་ངོ་མ་ལས་སླ་བོ་ཞིག་མིན། བགྲེས་
སོང་དེ་ནི་ཡིད་སེམས་རྣམ་དག་གིས་ཨ་རིའི་རྒྱལ་ཁབ་ལ་དགའ་མཁན་ཞིག་ཡིན་པར་མ་
ཟད། རང་ཉིད་ནི་ཨ་རིའི་སྲོལ་རྒྱུན་འཛུགས་སྐྲུན་བྱེད་མཁན་ཞིག་ཏུ་འདོད་བཞིན་ཡོད།
མི་རྣམས་ཀྱིས་མཉམ་འཇོག་བྱ་ཆེད་ང་ཚོས་ངེས་པར་དུ་རྒྱུན་རིང་བོར་བྱ་བ་གཅིག་སྒྲུབ་
པ་དང་མཚམས་འཇོག་མི་རུང་། དཔེར་ན། གཟའ་རེར་ཞོ་འགའ་ཡིན་པའི་བཟོ་པའི་ཉེན་
སྲུང་དངུལ་སྤྲོད་པ་དང་སྲང་ལམ་གད་བདར་བྱེད་པ་སོགས་ལ་ཟེར།
བགྲེས་སོང་དེ་སྒམ་པོའི་ངང་ཁོ་རང་ཉིད་ཀྱིས་སྲོལ་བཙུགས་པའི་ལམ་ལུགས་དེར་
དམིགས་ཏེ་སོང་། སི་ཐ་ཧྥུ་པི་ཐེ་ཡིས་ལོ་རེའི་ཚོར་བ་ནི་དབྱིན་ཇིའི་རྒྱལ་ཁབ་ཀྱི་རྩ་ཁྲིམས་
ཆེན་མོའམ། ཡང་ན། ཞོགས་ཟས་ཀྱི་སིལ་ཏོག་ལྗམ་དང་མཚུངས་པར་རྒྱལ་ཁབ་རང་བཞིན་
མི་ལྡན། ཡིན་ནའང་། ཆེས་མ་མཐའ་ཡང་དེའི་ཕྱོགས་སུ་གོམ་གང་སྤོས་ཡོད། དེ་ལ་བཀས་
བཀོད་རྒྱུན་འཛིན་གྱི་བྲོ་བའང་ཅུང་ལྡན། དེ་ཡིས་ཆེས་མ་མཐའ་ཡང་ཉིའུ་ཡུའོ་སྟེ། ཨ་རི་
ནས་ཀྱང་གོམས་སྲོལ་ཞིག་འཛུགས་ཐུབ་པའི་བདེན་དཔང་བྱས་ཡོད།
བགྲེས་སོང་དེ་ལོ་ན་དྲུག་ཅུ་བརྒལ་ཞིང་གཟུགས་ཆེ་ལ་ཤ་སྐམ་པ་དང་། ཁོས་ལུས་
པོར་ལྭ་བ་ནག་པོ་ཞིག་གྱོན་ཞིང་། གདོང་ལ་ལོ་ལོན་གྱི་མིག་ཤེལ་ཞིག་གྱོན་འདུག ཁོའི་
སྐྲ་ལོ་ན་ནིང་ལས་ཀྱང་དཀར་པོར་གྱུར་ཅིང་ཇེ་སྲབ་ཏུ་ཡང་སོང་ཡོད། དེར་མ་ཟད་ན་ནིང་
དང་བསྡུར་ན་སྦོམ་ཞིང་ལྕི་ལ་འཆང་བཟུང་བཀུག་པའི་ལག་རྟེན་ཞིག་ལ་ཁེན་ཡོད།
སི་ཐ་ཧྥུ་པི་ཐེ་ཡིས་ཁོའི་དྲིན་ཆེན་དེ་ཐག་ཉེ་སར་སླེབས་པ་མཐོང་བས། དབུགས་
འཚུབ་འཚུབ་དང་འདར་སིག་སིག་བྱེད་པ་དེ་ནི་ལྕམ་མོ་ཆེ་གེ་མོའི་ཤ་རྒྱགས་པའི་སེང་ཁྱི་
ཡིས་ཁྱི་རྒན་ཞིག་མཐོང་བ་ན་སྤུ་གཟེངས་ནས་མཆེ་བ་གཙིགས་པ་དང་མཚུངས། ཁོ་དེ་མ་
ཐག་རྐུབ་སྟེགས་ལས་ཡར་ལངས་ཏེ་འབྲོ་འདོད་མོད། ཡིན་ནའང་སང་ཐུའོ་སི•ཏུའུ་མེང་
གི་གཟི་བྱིན་གྱིས་ཁོ་གནས་དེ་དང་ཁ་འབྲལ་མ་ཐུབ། ལྕམ་མོ་རྒན་པ་དེར་བློ་དཀར་བའི་
གཡོག་པོས་བྱ་བ་བསྒྲུབས་ཚུལ་ནི་ཡི་རང་སྐྱེ་དགོས་པ་ཞིག་རེད་ཨང་།
“ཁྱོད་བདེ་མོ། སྐུ་ཞབས་བགྲེས་སོང་། ལོ་གཅིག་གི་འགྱུར་ལྡོག་གིས་ཁྱོད་ལ་འགྱུར་
བ་སྤུ་ཙམ་ཡང་མེད་པར་བདེ་ཞིང་ཐང་བའི་སྒོ་ནས་ཡིད་འོང་གི་འཇིག་རྟེན་འདིར་འཚོ་
བཞིན་པ་མཐོང་བས་ང་ལ་དགའ་བ་སྐྱེས་བྱུང་། བདེ་སྐྱིད་འདི་ཁོ་ན་ལ་དམིགས་ནའང་།
དེ་རིང་གི་དྲིན་གཟོའི་དུས་ཆེན་འདི་ནི་ངེད་གཉིས་ལ་མཚོན་ན་དོན་སྙིང་ཆེན་པོ་ཡོད།
གལ་ཏེ་ཁྱོད་ང་དང་མཉམ་དུ་འགྲོ་འདོད་ན། ངས་ཁྱོད་ལ་ཟས་ཐུན་གཅིག་གི་མགྲོན་བྱེད།
ཁྱོད་ཀྱི་ལུས་སེམས་སྙོམས་སྒྲིག་ཅིག་བྱོས"ཟེར།
བགྲེས་སོང་དེས་ནམ་རྒྱུན་སྐད་ཆ་འདི་བཤད་པ་དང་། ལོ་དགུའི་རིང་ལ་དྲིན་གཟོའི་
དུས་ཆེན་ཚང་མ་འདི་ལྟར་བསྐྱལ། སྐད་ཆ་འདི་དག་ཀྱང་ཧ་ལམ་ལུགས་སྲོལ་ཞིག་ཏུ་
ཆགས་ཡོད། ཨ་རིའི་རང་བཙན་བསྒྲགས་གཏམ་ལས་གཞན་འདི་ལ་བསྡུར་ཐུབ་པ་ཞིག་
མེད། སྔོན་ཆད་སི་ཐ་ཧྥུ་ཡིས་ཉན་དུས་དེ་ནི་སྙན་ཞིང་འཇེབས་པའི་རོལ་དབྱངས་ཤིག་
དང་མཚུངས། དེ་རིང་ཁོའི་ངོར་སྡུག་ཅིག་འཐིབས་ཡོད་ལ། མིག་ཆུ་ཤམ་ཤམ་གྱིས་བགྲེས་
སོང་དེའི་གདོང་ལ་བལྟས། ཁ་བ་ཟམ་ཟིམ་ཞིག་རྔུལ་ནག་བཞུར་བའི་སི་ཐ་ཧྥུ་ཡི་ཐོད་པར་
ལྷུང་བ་ན་ཧ་ལམ་སིར་སྒྲ་ཞིག་གྲག་པ་དང་མཚུངས། ཡིན་ནའང་། བགྲེས་སོང་དེ་ཅུང་
ཙམ་འདར་རྗེས་ཁ་ཕར་འཁོར་ནས་རྒྱབ་རླུང་བུའི་རྒྱུ་ཕྱོགས་སུ་བསྟན།
སི་ཐ་ཧྥུ་ཡི་སེམས་ནས་ནམ་ཡང་རྟོགས་མི་ཐུབ་པ་ནི་བགྲེས་སོང་དེས་སྐད་ཆ་འདི་
བཤད་པའི་སྐབས་སུ་ཁོའི་ཚུགས་ཀར་ཅིའི་ཕྱིར་སྐྱོ་ཉམས་ཀྱིས་ཁེངས་པ་ཡིན་ནམ།
བགྲེས་སོང་དེའི་རེ་བ་ནི། བུ་ཞིག་གིས་ཁོའི་བྱ་བའི་རྒྱུན་སྐྱོང་ཐུབ་ན་ཅི་མ་རུང་སྙམ་
བཞིན་པ་ཁོས་རྟོགས་མི་སྲིད། བགྲེས་སོང་གི་ཡིད་ལ་ཁོ་ཚེ་ལས་འདས་རྗེས་བུ་ཞིག་སྟེ།
བཟོ་ལྟ་ལེགས་ཤིང་སྤོབས་སེམས་ཅན་གྱི་བུ་ཞིག་གིས་སི་ཐ་ཧྥུ་དང་མཚུངས་པའི་མི་
རྣམས་ཀྱི་སྔུན་དུ་འོངས་ཏེ“ཕ་རྒན་ལ་རྗེས་དྲན་བྱ་ཆེད”ཅེས་ཟེར་ཐུབ་ཚེ། བྱ་བ་དེ་
ལམ་ལུགས་ཤིག་ཏུ་གྱུར་པ་རེད།
ཡིན་ནའང་། བགྲེས་སོང་དེར་གཉེན་ཉེ་གཅིག་ཀྱང་མེད། ཁོས་སྤྱི་གླིང་ཤར་ཕྱོགས་ཀྱི་
སྲང་ལམ་འགོལ་བོ་ཞིག་ན་ཉམས་ཞན་དུ་གྱུར་པའི་ཁང་རྩེག་ཅིག་ཏུ་ཁང་བ་གྱན་འགའ་
གླས་ཏེ་བསྡད་ཡོད། དགུན་ཁར་ཁོས་གོས་སྒམ་ལས་ཆེ་རྒྱུ་མེད་པའི་དྲོད་ཁང་ཞིག་ཏུ་མེ་
ཏོག་འདེབས་པ་དང་། དཔྱིད་ཀར་ཁོ་བསྐྱར་སོས་དུས་ཆེན་གྱི་ཁྲོམ་སྐོར་ལ་ཞུགས་བཞིན
ཡོད། དབྱར་ཁར་ཁོ་ཞིན་ཙེ་ཞི་ཁུལ་གྱི་རི་ཁུལ་གྱི་ཞིང་ཁྱིམ་དུ་བསྡད་ཡོད་ལ། ལྕང་ལྕུག་
གིས་རྒྱབ་སྔས་ལས་པའི་རྐུབ་སྟེགས་སྟེང་བསྡད་དེ། ནམ་ཞིག་གི་ཚེ་གཤོག་པ་ཡང་མོར་
རྡེབ་པའི་ཕྱེ་ལེབ་རིགས་ཤིག་རྙེད་ཐུབ་པའི་སྐོར་གླེང་བཞིན་ཡོད། བགྲེས་སོང་དེས་བསྒྲུབ་
དགོས་པའི་བྱ་བ་ནི་འདི་དག་ཡིན།
སི་ཐ་ཧྥུ་ཡིས་མགོ་བོ་ཡར་དགྱེས་ཏེ་ཁོ་ལ་ལྟ་བཞིན་སྡུག་སྨེ་བཏོན་རུང་ཐབས་བཀོད་
མེད་དེ། བགྲེས་སོང་དེའི་མིག་ལས་བྱམས་བརྩེའི་འོད་སྣང་ཞིག་འཕྲོས་པ་དང་། ཁོའི་གདོང་
གི་རྒས་གཉེར་དེ་ལོ་རེ་ནས་ལོ་རེར་ཇེ་ཟབ་ཏུ་གྱུར་ནའང་། ཁོའི་ནག་ཅིང་ཆུང་བའི་སྐེ་
ཆིངས་ནི་སྔར་བཞིན་ཡག་ཅིང་། ཁོའི་ཚི་ལེན་ནི་དཀར་ཞིང་མཛེས་པ་དང་། ཁ་ཤའི་ཐོག་གི
སྨ་ར་ནི་བྱ་རྒོད་ཀྱི་གཤོག་པ་དང་མཚུངས། སི་ཐ་ཧྥུ་ཡིས་སྲན་མ་བཙོ་བ་ལྟ་བུའི་སྒྲ་ཞིག་གྲག་
བྱུང་། ཁོས་མ་གཞིར་ཅི་ཞིག་བཤད་འདོད་ནའང་། སྐད་ཆ་འདི་བགྲེས་སོང་གིས་ཐེངས་དགུ་
ལ་ཉན་མྱོང་བས། སི་ཐ་ཧྥུ་ཡི་སྐད་ཆ་དེ་ཁ་ཟེར་ཙམ་དུ་གོ་བ་བླངས་ཡོད།
སྐུ་ཞབས། བཀའ་དྲིན་ཆེ། བཀའ་དྲིན་ཤིན་ཏུ་ཆེ། ང་ཁྱོད་དང་མཉམ་དུ་འགྲོ། གྲོད་པ་
ལྟོགས་ཀྱིན་འདུག སྐུ་ཞབས།
གྲོད་པ་རྒྱགས་ནས་རྣམ་རིག་རྡབ་རྡིབ་ཅིག་ཏུ་གྱུར་ཀྱང་། སི་ཐ་ཧྥུ་ཡིས་གསལ་བོར་
ཤེས་ཡོད་པ་ནི། ཁོ་རང་ཉིད་ནི་ལུགས་སྲོལ་གང་ཞིག་གི་རྨང་རྡོ་ཡིན། ཁོའི་དྲིན་གཟོའི་
དུས་ཆེན་སྐབས་ཀྱི་ཡི་ག་ནི་ཁོ་རང་ལ་མི་དབང་བར་བྱམས་བརྩེ་ལྡན་པའི་བགྲེས་སོང་
དེར་དབང་བ་ཡིན། རྒྱུ་མཚན་ནི་དོན་དངོས་ཀྱི་གཏུག་བཤེར་དུས་ཡུན་གྱི་ཁྲིམས་གཞིར་
མི་འཛིན་ནའང་གོམས་སྲོལ་དུ་ཆགས་པའི་བླ་ན་མེད་པའི་དབང་ཆ་དེར་འདང་རྒྱག་
དགོས། རེད་ཡ། ཨ་རི་ནི་རང་དབང་གི་རྒྱལ་ཁབ་ཅིག་ཡིན། ཡིན་ནའང་། སྲོལ་རྒྱུན་
འཛུགས་ཆེད་མི་ལ་ཤས་ནི་འཁོར་སྐྱོད་ཀྱི་གྲངས་ཀ་བྱ་དགོས། དཔའ་བོ་ནི་ངེས་པར་དུ་
མཚོན་ཆ་ལ་བརྟེན་དགོས་པའི་ངེས་པ་མེད། ལྟོས་དང་། འདི་ནའང་དཔའ་བོ་ཞིག་འདུག་
སྟེ། ཁོས་དངུལ་ཆུ་བྱུགས་པའི་མཚོན་ཆ་གཡུག་བཞིན་འདུག
བགྲེས་སོང་གིས་ཁོ་ཁྲིད་ནས་སོང་བ་དང་། ཁོ་ལོ་གཅིག་ལ་ཐེངས་རེར་ཁ་གྲོག་ལ་
འཕྲད་སྲིད། ཁ་ལྷོ་ཕྱོགས་སུ་འཁོར་བའི་ཟ་ཁང་དེར་ལོ་རྒྱུན་དུ་གསོལ་སྟོན་བཤམ་རྒྱུ་ཡིན་
པ་ཞབས་ཞུ་པ་ཚོས་ཤེས་ཡོད།
ཞབས་ཞུ་པ་ཞིག་གིས“རྒད་པོ་སླེབས་བྱུང་། ཁོས་ལོ་རེ་བཞིན་དྲིན་གཟོའི་དུས་ཆེན་
ལ་སྐྱེས་པ་དབུལ་བོ་དེར་མགྲོན་བྱེད་བཞིན་ཡོད”ཟེར།
བགྲེས་སོང་ཅོག་ཙེའི་ཁ་གཏད་དུ་ཙོག་རྗེས། ཁ་ཁོའི་སྲོལ་རྒྱུན་གྱི་རྨང་རྡོར་འགྱུར་
བའི་ཕྱོགས་སུ་འཁོར། གདོང་ན་ནག་ཀྲིག་ཀྲིག་གི་འོད་ཅིག་འཚེར་བཞིན་ཡོད། ཞབས་
ཞུ་པས་ཅོག་ཙེའི་སྟེང་གི་དུས་ཆེན་གྱི་ཟས་རིགས་རྣམས་བསྒྲིགས། སི་ཐ་ཧྥུ་ཡིས་དབུགས་
རིང་ཞིག་ཕྱུང(གཞན་གྱིས་ཁོ་ལྟོགས་བཞིན་འདུག་སྙམ་ངེས)ནས་ལྕགས་ཚེབ་དང་གྲི་
ཆུང་བཟུང་སྟེ། རང་ཉིད་ལ་བླ་མེད་ཀྱི་མཚན་སྙན་རེ་བསྐྲུན།
དགྲ་དམག་གི་ཀློང་ནས་རལ་གྲིའི་འཁོར་ལོ་བསྐོར་ཏེ་དཔའ་ལམ་ཞིག་གཏོད་མཁན་
ཡང་ཁོ་ལྟ་བུའི་བརྟུལ་ཕོད་ཅིག་མིན། བྱ་ཤའི་རྩིབ་མ། ཁུ་བ། སྔོ་ཚལ། གོ་རེ་སོགས་ཁོའི་
སྔུན་དུ་བཞག་མ་ཐག་ཏུ་ཟོས་ཚར་འགྲོ། ཁོ་ཟ་ཁང་ནང་དུ་ཡོང་དུས་ཟ་མ་རྒྱགས་ཚད་
ཅིག་ཟོས་ཏེ་ཕོ་བ་འགྲངས་ཡོད་ནའང་། ཟས་ཀྱི་དྲི་མས་ཁོའི་སྐུ་དྲག་གི་མཚན་སྙན་བརླག་
ལ་ཉེ་མོད། ཡིན་ནའང་ཁོ་ནི་ཆི་ཧྲི་དཔའ་རྟུལ་ཞིག་དང་འདྲ་བར་རྣམ་རིག་བསྒྲིམས་ཏེ་
མཐའ་ལ་གཏུག་པར་བྱེད། ཁོས་བགྲེས་སོང་གི་གདོང་ལ་བྱམས་བརྩེ་དང་བག་ཕེབས་ཀྱི་
ཉམས་འགྱུར་ཞིག་མངོན་ཏེ་མེ་ཏོག་གི་གསེབ་ནས་མཛེས་སྡུག་གི་ཕྱེ་ལེབ་མཐོང་བའི་སྤྲོ་
བས་ཀྱང་མི་དོ་བ་དེ་མཐོང་བས། ཁོས་རྒན་པོའི་སྤྲོ་སྣང་དེ་གཅོག་མ་ཕོད།
དུས་ཚོད་གཅིག་གི་རྗེས་སུ། སི་ཐ་ཧྥུ་ཡིས་རྒྱབ་ཕྱི་ལ་བསྙེས་པ་དང་། ཁོས་ཐེངས་
འདིའི་ལས་འགན་འགྲུབ་སོང་།
ཁོས་དབུགས་འཚུབ་འཚུབ་ཀྱིས“སྐུ་ཞབས། བཀའ་དྲིན་ཆེ། ཡིད་སེམས་ཚིམས་
པའི་དྲོས་ཇ་ཞིག་བླུད་པར་བཀའ་དྲིན་ཆེ”ཞེས་ཟེར།
དེར་མཐུད་ནས་ཁོ་གཉིས་ཀྱིས་མིག་གིས་མདུན་དུ་བལྟས་ཏེ་ལངས་ཐུབ་ལ་མི་ཐུབ་
པའི་ངང་ཡར་ལངས་ཏེ་ཇ་ཁང་གི་ཕྱོགས་སུ་བསྐྱོད་པ་ན། ཞབས་ཞུ་པ་ཞིག་འཁོར་ལོ་
འཁོར་བ་བཞིན་ཁོ་སྐོར་ནས་སྒོ་འགྲམ་དུ་འབྱོར། བགྲེས་སོང་གིས་སྒོར་མོ་བླངས་ཏེ་ཟས་
རིན་རྩིས་བརྒྱབ་པ་དང་། ད་དུང་ཞབས་ཞུ་པར་ཡང་ཚེགས་གླ་སྐར་གསུམ་བྱིན།
ཁོ་ཚོ་ནི་ལོ་སྔོན་མ་བཞིན་སྒོ་ཁ་ནས་ཁ་བཀར་ཏེ་སོ་སོར་སོང༌། བགྲེས་སོང་ལྷོ་ཕྱོགས་
སུ་སོང་ལ། སི་ཐ་ཧྥུ་བྱང་ཕྱོགས་སུ་བུད་སོང་།
ལམ་དཀྱོགས་སའི་ཟུར་ཁ་དེར་སླེབས་རྗེས་སི་ཐ་ཧྥུ་ཁ་ཕྱིར་འཁོར་ཏེ་ཅུང་ཙམ་ལངས་
ཏེ་བསྡད། ཁོའི་རྙིང་རལ་དུ་གྱུར་པའི་ལྭ་བ་དེ་འུག་པའི་སྒྲོ་ལྟར་བརྒྱངས་ནས་བྱུང་བ་དང་།
ཁོ་རང་ཉིད་ནི་ཚ་དུག་ཕོག་པའི་རྟ་ཞིག་དང་འདྲ་བར་མི་བགྲོད་གཞུང་ལམ་སྟེང་དུ་འགྱེལ།
སྨན་བཅོས་སྲོག་སྐྱོབས་རླངས་འཁོར་འབྱོར་བྱུང་། རླངས་འཁོར་ནང་གི་ན་གཞོན་
སྨན་པ་དེ་དང་རླངས་འཁོར་ཁ་ལོ་པས་རྒད་པོ་དེར་སྐྱག་ལྗིད་ཅིག་འདུག་ཅེས་སྐད་དམའ་
མོས་སྡིགས་མོ་བྱས། ཆང་དྲི་མི་བྲོ་བས། ཉེན་རྟོག་པར་སྤྲོད་དགོས་དོན་མེད། ཁོ་ཚོས་སི་ཐ་
དྷུ་རླངས་འཁོར་དུ་བཞག་ནས་སྨན་ཁང་དུ་ཁྱེར་ཅིང་། སྨན་ཁང་གི་ནད་ཁྲིའི་སྟེང་བཞག་
རྗེས་ཁོ་ལ་ཡ་མཚན་ཅན་གྱི་ནད་ཅིག་བྱུང་བ་ཡིན་མིན་ལ་བརྟག་དཔྱད་བྱས་པ་དང་།
ལུས་པོ་གཤག་བཅོས་བྱས་ཏེ་གནད་དོན་དང་རྒྱུ་མཚན་འཚོལ་བའི་རེ་བ་བྱོས།
ལྟོས་དང་། དུས་ཚོད་གཅིག་ཙམ་འགོར་རྗེས་སྨན་བཅོས་སྲོག་སྐྱོབ་རླངས་འཁོར་
གཞན་ཞིག་གིས་བགྲེས་སོང་གཞན་དེ་ཡང་སྨན་ཁང་དུ་བསྐྱལ་ཡོང་ཞིང་། ནད་ཁྲི་གཞན་
ཞིག་གི་སྟེང་དུ་བཞག་ནས་དེ་ལ་རྒྱུ་ལྷག་གི་ནད་ཡོད་མེད་ལྟ་བཞིན་ཡོད། ཕྱི་ཚུལ་ལ་
བལྟས་ན་ཁོ་ཕྱུག་པོ་ཞིག་ལོས་ཡིན་འདོད་དོ། །
ཡིན་ནའང་། ཡུན་རིང་མ་འགོར་བར་ན་གཞོན་སྨན་པ་ཞིག་ཁོ་རང་དགའ་བའི་ནད་
གཡོག་མ་ཞིག་དང་འཕྲད་པས། མོར་ནད་པ་དེའི་རྒྱུ་མཚན་གླེང་བྱུང་།
ཁོས་བཤད་རྒྱུར“གོན་པ་གྲལ་དག་གོན་པའི་བགྲེས་སོང་དེ་ནི་ལྟོགས་ནས་ཤི་ལ་
ཁད་དུ་གྱུར་ཡོད་པ་ཁྱོད་ཀྱི་ཡིད་ལ་དྲན་མི་སྲིད། ཁོ་སྔོན་ཆད་ཧ་ལམ་སྐུ་དྲག་གི་ཁྱིམ་ཚང་
ཞིག་གི་རེད། ད་ལྟ་ཉམས་རྒུད་དུ་གྱུར་པས། ཁོས་ང་ལ་ཁོས་ཉིན་ཞག་གསུམ་ལ་ཟ་མ་མ་
ཟོས་ཟེར”ཟེར།

སྟག་གི་ཁ་ནས་མཆེ་བ་འབལ་བ།

ཅེ་ཧྥུ·པི་ཏེ་སི་ཡིས་ནམ་རྒྱུན་ཁོའི་ལས་རིགས་ཀུན་སྤྱོད་གླེང་བའི་སྐབས་སུ་སྐད་ཆ་
ཆུ་བཞུར་བཞུར་བྱས་ནས་བཤད་དེ་ཚར་རྒྱུ་མེད།
ཁོས་བཤད་རྒྱུར“མགོ་གཡོག་མགོ་སྐོར་བྱེད་མཁན་གྱི་ལས་རིགས་ཀུན་སྤྱོད་ཐོག་
ནས་ངེད་གཉིས་ལ་བསམ་ཚུལ་མི་འདྲ་བ་བྱུང་སྟེ། ང་དང་ཨན་ཏའེ•ཐ་ཁོ་གཉིས་ཀྱི་
མཛའ་བརྩེའི་འབྲེལ་བར་དམ་སེལ་ཤོར། ཨན་ཏའེ་ལ་ཁོའི་ཚད་གཞི་ཞིག་ཡོད་ཅིང་། ང་
ལ་ང་རང་གི་ཚད་གཞི་ཞིག་ཡོད། ང་ནི་ཨན་ཏའེ་ཡིས་མི་ཡོད་ཚད་ལ་མགོ་གཡོག་མགོ་
སྐོར་བྱེད་པ་དེར་མོས་པ་མེད། ཁོས་ངའི་རྒྱུ་འབྲས་ཀྱི་ལྟ་བ་འདིས་ང་ཚོ་མཉམ་འབྲེལ་
བྱས་པའི་དཔལ་འབྱོར་ཡོང་འབབ་ལ་གནོད་པ་ཐེབས་བཞིན་ཡོད་པར་འདོད། དེ་བས།
སྐབས་ལ་ལར་ངེད་གཉིས་ཀྱིས་ཚིག་རྩོད་བྱས་ཏེ་ངོ་ཤ་དཀར་དམར་དུ་ཡང་གྱུར་མྱོང་།
ཐེངས་ཤིག་ལ། ངེད་གཉིས་ཀྱིས་རྩོད་པ་དྲག་པོ་བྱས་པས། ཁོས་ང་ལུའོ་ཁོ་ཧྥེ་ལེ་ལ་བསྡུར་
ནས་བཤད།
“ངས‘ཨན་ཏའེ། ངས་ཁྱོད་ཀྱི་སྐད་ཆའི་དོན་གོ་བྱུང་། ཡིན་ནའང་། ངེད་གཉིས་
གྲོགས་པོ་བསྒྲིགས་ནས་ལོ་འདི་འདྲ་མང་པོ་ཞིག་འགོར་བས། ཁྱོད་ཀྱིས་ང་ལ་སྐད་ཆ་འདི་
ལྟ་བུའི་སྒོ་ནས་དམའ་འབེབས་བྱས་ཀྱང་། ང་ཁོང་ཁྲོ་ལངས་མི་སྲིད། རྗེས་སུ་སེམས་པ་
ལྷོད་ལ་བབས་ན་ཁྱོད་ཀྱིས་སྐད་ཆ་འདི་འདྲ་བཤད་པར་འགྱོད་པ་སྐྱེ་ངེས། ད་ལྟའི་བར་
དུ་ངས་ཁྲིམས་ཁང་གི་འགུགས་རྒྱ་འཁྱེར་མཁན་གྱི་ཡིག་སྐྱེལ་བ་མཐོང་མ་བྱུང’ཞེས་
བཤད།
“ལོ་ཞིག་གི་དབྱར་ཁར། ང་དང་ཨན་ཏའེ་གཉིས་ཀྱིས་ཁེན་ཐ་ཅི་ཁུལ་གྱི་སྔོ་ལྗང་
ལུང་བ་ཞེས་པའི་ཕྱོགས་བཞིར་རི་བོས་བསྐོར་ཅིང་། རི་ལུང་ལྟ་ན་སྡུག་པའི་གྲོང་རྡལ་
ཞིག་ཡོད་པ་དེར་ངལ་གསོས་ཤིང་། ངེད་གཉིས་ཀྱིས་ངེད་གཉིས་ནི་རྟ་ཚོང་རྒྱག་མཁན་
ཞིག་ཡིན་ཞེས་བཤད་དེ། མི་རྣམ་དག་གཉིས་ཀྱི་ཚུལ་གྱིས་གནས་དེར་དབྱར་གཞུང་ཞིག་
བསྐྱལ། སྔོ་ལྗང་ལུང་བའི་སྡོད་དམངས་རྣམས་ངེད་གཉིས་ལ་ཤིན་ཏུ་དགའ་ཞིང་། ང་དང་
ཨན་ཏའེ་གཉིས་ཀྱིས་ཀྱང་ཁོ་ཚོ་ཡི་ཆད་པར་འགྱུར་བའི་བྱ་བ་གཅིག་ཀྱང་མི་སྒྲུབ་པའི་
དམ་བཅས་ཏེ་གནས་དེར་འགྱིག་ཤིང་སྡོང་ར་བསྐྲུན་པའི་འཆར་གཞི་དྲིལ་སྒྲོག་མ་བྱས་ལ།
ཁུག་མའི་ནང་དུ་ཡོད་པའི་པར་ཙིར་གྱི་རྡོ་རྗེ་ཕ་ལམ་ཡང་མ་བཙོངས།
“ཉིན་ཞིག་ལ། སྔོ་ལྗང་ལུང་བའི་ལྕགས་རིགས་ལས་གཉེར་གྱི་ཚོང་བ་ཆེན་མོ་
དེ་ཡང་ངེད་གཉིས་སྡོད་སའི་མགྲོན་ཁང་དེའི་ནང་དུ་བསྡད་བྱུང་། ཁོས་ཁེངས་སྐྱུང་དང་
བཅས་ཁང་བའི་བར་ཁྱམས་ནས་ངེད་གཉིས་དང་མཉམ་དུ་ཐ་མག་འཐེན། སྐབས་ལ་ལར་
ང་ཚོས་རྫོང་སྲིད་གཞུང་གི་ར་སྐོར་ནང་ནས་ཐག་འཕེན་རྩེད་མོ་རྩེ་བས། ཕན་ཚུན་ལ་
འདྲིས་ཤིང་ལོབས་པར་གྱུར། ཁོ་ནི་བཤད་རྒྱུར་དགའ་ཞིང་ངོ་མདངས་དམར་ལ། དབུགས་
འཚུབ་འཚུབ་བྱེད་པ་དང་། ལུས་པོ་ཚོ་ཞིང་རྒྱགས་པའི་མི་ཞིག་ཡིན།
“ང་ཚོས་ཉིན་དེའི་དོན་དག་གལ་ཆེན་དག་ལབ་གླེང་བྱས་རྗེས། མོ་ཅེ་སིན(འདི་
ཁོའི་རུས་ཡིན)གྱིས་སྣང་དོགས་ཅི་ཡང་མེད་པའི་སྒོ་ནས་ཁུག་མ་ལས་འཕྲིན་ཡིག་ཅིག་
བླངས་ཏེ་ངེད་གཉིས་ལ་ལྟ་རུ་བཅུག་བྱུང༌།
“ཁོ་དགོད་ཞོར་དུ‘འོ། ཁྱེད་གཉིས་ལ་ལྟ་ཚུལ་ག་འདྲ་འདུག འདི་ལྟ་བུའི་འཕྲིན་
ཡིག་ཅིག་ཀྱང་ངའི་ལག་ཏུ་འབྱོར་བྱུང’ཟེར།
“ང་དང་ཨན་ཏའེ་གཉིས་ཀྱིས་བལྟས་མ་ཐག་ཏུ་དེའི་རྒྱུ་མཚན་གསལ་བོར་རྟོགས་
བྱུང་མོད། ཅི་ཡང་མི་ཤེས་པའི་ཚུལ་གྱིས་འཕྲིན་ཡིག་ཐེངས་ཤིག་བཀླགས། དེ་ནི་སྔོན་ཆད་
ཅིག་ནས་དར་བའི་སྒོར་མོ་རྫུན་མ་འཚོང་བའི་འཕྲིན་ཡིག་ཅིག་རེད། འཕྲིན་ཡིག་ནང་དུ་
ཇི་ལྟར་སྒོར་མོ་སྟོང་གཅིག་བཀོལ་ནས་སྒོར་མོ་རྫུན་མ་སྟོང་ལྔ་ཉོ་ཚུལ་དང་། སྒོར་མོ་རྫུན་
མ་དེ་ནི་ཆེད་མཁས་པས་ཀྱང་རྫུན་མ་དང་ངོ་མའི་ཁྱད་པར་འབྱེད་མི་ཐུབ་པ་ཞིག་ཡིན་
ཚུལ། དེ་ནི་ཝ་ཧྲིང་ཐོན་ནོར་སྲིད་པུའུ་ཡི་གླ་བ་ཞིག་གིས་སྒོར་མོ་ངོ་མའི་པར་གཞི་བརྐུས་
ནས་ཁྱེར་ཡོང་སྟེ་དཔར་བ་ཡིན་ཚུལ་བྲིས་འདུག
“མོ་ཅི་སིན་གྱིས་ཡང་བསྐྱར‘ཁོ་ཚོས་ང་ལ་འདི་ལྟ་བུའི་འཕྲིན་ཡིག་ཅིག་ཀྱང་
བསྐུར་བྱུང་། ངོ་མ་དགོད་རྒྱུ་ལངས་ཡོང’ཟེར།
“ཨན་ཏའེ་ཡིས‘མི་མང་པོ་ཞིག་ལ་འདི་ལྟ་བུའི་འཕྲིན་ཡིག་འབྱོར་མྱོང་། གལ་ཏེ་
ཁྱོད་ལ་འཕྲིན་ཡིག་འདི་འབྱོར་རྗེས་ཁྱོད་ཀྱིས་ཕྱིར་ཁ་ཡ་མ་བྱས་ན་ཁོ་ཚོས་ཀྱང་ཁྱོད་ལ་
ཁ་ཡ་མི་བྱེད། གལ་ཏེ་ཁྱོད་ཀྱིས་ཕྱིར་འཕྲིན་ལན་བསྐུར་པ་ཡིན་ན། ཁོ་ཚོས་ཁྱོད་ལ་ཡང་
བསྐྱར་འཕྲིན་ལན་ཡོང་སྟེ། ཁྱོད་ཀྱིས་སྒོར་མོ་ཁྱེར་ཡོང་ནས་སྒོར་མོ་རྫུན་མའི་ཚོང་རྒྱག་
པའི་རེ་སྐུལ་བྱེད་སྲིད'ཅེས་བཤད།
“མོ་ཅི་སིན་གྱིས‘ཁོ་ཚོས་ང་ལ་འདི་ལྟ་བའི་འཕྲིན་ཡིག་ཅིག་བསྐུར་བ་ངའི་ཡིད་
ལའང་དྲན་མ་མྱོང’ཟེར།
“ཉིན་འགའ་འགོར་རྗེས། ཁོ་ཡང་བསྐྱར་སླེབས་བྱུང་།
“ཁོས‘གྲོགས་པོ་གཉིས་ཀ ངས་ཁྱོད་གཉིས་ཀ་མི་ཚུལ་ལྡན་ཞིག་ཡིན་པ་ཤེས་ཡོད།
དེ་མིན་ན་ངས་ཁྱོད་གཉིས་ལ་འདི་བཤད་མི་སྲིད། ངས་ཁྲམ་པ་དེ་ཚོར་འཕྲིན་ལན་བསྐུར་
ཏེ་ཁོ་ཚོར་ཀུ་རེ་ཞིག་བརྩེས་པ་ཡིན། ཁོ་ཚོས་ཡང་བསྐྱར་འཕྲིན་ལན་ཡོང་སྟེ། ང་ཀྲི་ཅ་ཀོ་
ལ་གདན་འདྲེན་ཞུ་བཞིན་འདུག ཁོ་ཚོས་ང་ཀྲི་ཅ་ཀོ་ལ་མ་ཡོང་བའི་སྔོན་དུ་ཅེ•ཧྲི་སྨི་
སི་ལ་གློག་འཕྲིན་ཞིག་བསྐུར་དང་། ང་གནས་དེར་འབྱོར་རྗེས་རྒྱ་ལམ་ག་གེ་མོ་ཞིག་གི་གྲུ
ཟུར་ནས་སྒུག་སྡོད་དང་། ལྭ་བ་སྐྱ་བོ་གྱོན་པའི་མི་ཞིག་ཡོང་སྟེ་ཁྱོད་ཀྱི་མདུན་དུ་སླེབས་མ་
ཐག་ལག་གི་ཚགས་པར་ཐང་ལ་ལྷུང་བ་ལྟར་བྱེད་པ་དང་། ངས་དེར་ཁེ་སྤོགས་ཅི་འདྲ་རེད་
ཅེས་དྲིས་ན་ངེད་གཉིས་ཀྱིས་གསང་བརྡ་ཐོ་གཏུག་ཐུབ'ཟེར།
“ཨན་ཏའེ་ཡིས་གླལ་སྒྱིངས་ཤིག་བྱེད་ཞོར‘ཨ། ངོ་མ་འཆུགས་མི་འདུག སྔོན་གྱི་
མགོ་གཡོག་མགོ་སྐོར་བྱེད་ཐབས་དེ་རེད། ངས་ཚགས་པར་སྟེང་ནས་མཐོང་མྱོང་། དེས་
ཁྱོད་ཁྲིད་ནས་ཁོ་ཚོས་སྔ་མོ་ནས་ལྐོག་གཡོ་བཤམས་ཡོད་པའི་མགྲོན་ཁང་དེའི་ནང་འགྲོ་
བ་དང་། ཁང་བ་དེའི་ནང་དུ་སྐུ་ཞབས་ཆུང་སི་ཡིས་གུས་ཞབས་ལྡན་པའི་སྒོ་ནས་སྣེ་ལེན་
བྱེད། ཁོ་ཚོས་སྒོར་མོ་ངོ་མ་སོ་མ་མང་པོ་ཞིག་ཁྱེར་ཡོང་བ་དང་། ཁོ་ཚོས་སྒོར་མོ་གཅིག་ལ་
སྒོར་མོ་ལྔ་བྱས་ཏེ་ཁྱོད་ལ་བཙོང་སྲིད། ཁྱོད་ལ་ཅི་ཙམ་དགོས་ན་དེ་ཙམ་བཙོང་རྒྱུ་ཡོད། ཁོ་
ཚོས་ཁྱོད་ཀྱི་སྔུན་ནས་སྒོར་མོ་རྣམས་ཁྱོད་ཀྱི་ཁུག་མའི་ནང་དུ་འཇུག་པ་དང་། ཁྱོད་ཀྱི་
སེམས་ལ་སྒོར་མོ་རྣམས་ཁུག་མའི་ནང་བཅུག་ཡོད་ངེས་སྙམ། ཡིན་ནའང་ཁྱོད་སྒོའི་ཕྱི་ལ་
ཡོང་སྟེ་བལྟས་ན་ཁྱོད་ཀྱི་ཁུག་མའི་ནང་དུ་བཅུག་ཡོད་པ་ནི་ཇ་ཤོག་རྐྱང་རྐྱང་ཡིན’ ཟེར།
“མོ་ཅི་སིན་གྱིས‘འོ། ཁོ་ཚོས་ང་མི་གསོན་པོ་ཤི་བོར་གཏོང་རྒྱུ་རེད། ང་ལ་བློ་རིག་
སྤྱང་པོ་ཞིག་མེད་ན། ངས་སྔོ་ལྗང་ལུང་བར་ཆེས་གསོན་ཤུགས་ཆེ་བའི་ལས་རིགས་འདི་ཇི་
ལྟར་སྒྲུབ་པ་ཡིན། ཁྱོད་ཀྱིས་ཤོད་དང་ཐ་ཁོ། ཁོ་ཚོས་བསྟན་པ་ནི་སྒོར་མོ་ངོ་མ་ཡིན་ནམ
ཞེས་དྲིས་བྱུང་།
“ཨན་ཏའེ་ཡིས‘ངས་ནམ་ཡང་དེ་ལ། མིན་ཟེར། ངས་ཚགས་པར་དུ་དེ་ལྟར་བྱེད་
བཞིན་པ་མཐོང་སོང'ཟེར།
“མོ་ཅི་སིན་གྱིས་ཡང་བསྐྱར‘གྲོགས་པོ་ཚོ། མི་དེ་དག་གིས་ང་ལ་མགོ་སྐོར་གཏོང་
མི་ཐུབ་པར་ང་ལ་གདེང་ཚོད་ཡོད། ངས་སྒོར་མོ་སྟོང་གཉིས་ཁྱེར་ཏེ་འགྲོ་རྩིས་ཡོད། ཁོ་ཚོས་
བཤད་སར་སོང་ནས་ཁ་ཞིག་གློང་འདོད། གལ་ཏེ་ང་པི་ཨར•མོ་ཅི་སིན་གྱིས་ཁོ་ཚོས་སྒོར་
མོ་ཁྱེར་ཡོང་བ་མཐོང་ན། ངས་མིག་རྫིར་བླངས་ཏེ་འདུག་པ་དང་། ཁོ་ཚོས་སྒོར་མོ་གཅིག་
ལ་སྒོར་མོ་ལྔ་སྟེར་ཟེར་བས། ངས་བསམ་ཚུགས་པར་བྱས་ཏེ་ཁོ་ཚོར་འགྱོད་པ་སྐྱེ་རུ་འཇུག་
འདོད། པི་ཨར•མོ་ཅི་སིན་ནི་འདི་ལྟ་བུའི་ཚོང་བ་ཞིག་ཡིན། ངོ་མ། ང་ཀྲི་ཅ་ཀོ་ལ་ཐེངས་ཤིག་
འགྲོ་བར་ཐག་བཅད་ཟིན། ཅེ·ཧྲི་སྨི་སི་ཡིས་སྒོར་མོ་གཅིག་ལ་སྒོར་མོ་ལྔ་སྟེར་བའི་ཚོང་དེར་
ཚོད་ལྟ་ཞིག་བྱེད་འདོད། ངས་བསམ་ན་ཁེ་སྤོགས་ལེགས་པོ་ཡོད་ངེས” ཟེར།
“ང་དང་ཨན་ཏའེ་གཉིས་ཀྱིས་ཁོ་ལ་ཁ་ཏ་སློབ་གསོ་བཏང་ནས་ཁོ་རྒྱུ་ཐོག་ཏུ་རྒྱག་
འདོད་ཀྱི་སྟོང་བསམ་དེ་བསྒྱུར་དུ་འཇུག་འདོད་མོད། ཁོ་ལ་ཇི་ལྟར་ཁ་ཏ་སློབ་གསོ་བྱས་
ཀྱང་ཁོའི་དྲན་ཚུལ་དེ་བསྒྱུར་དུ་འཇུག་མ་ཐུབ། དེ་ནི་མི་ལས་དགུ་ལས་བྱེད་པའི་གསར་བུ་
མགོ་སྟོང་ཞིག་གིས་པུའུ་ལའེ་ཨེན་གྱི་འདེམས་རྩོད་མཇུག་འབྲས་ལ་རྒྱན་འཇོག་པ་དང་
མཚུངས། མི་ཆོག སྐུ་ཞབས། ཁོ་ངེས་པར་དུ་སོང་ནས་མང་ཚོགས་ལ་ཕན་པའི་ལས་
དེ་བསྒྲུབ་དགོས། སྒོར་མོ་འཚོང་བའི་ཁྲམ་པ་དེ་ཚོར་སྤྲང་པོའི་དབྱུག་པ་སྤྲང་བའི་མགོ་
གཅོག་པར་འགྱུར་དུ་འཇུག་དགོས། དེ་ལྟར་བྱས་ན་ཁོ་ཚོར་སློབ་གསོ་ཐེངས་ཤིག་བཏང་བ་
རེད་ཟེར།
“མོ་ཅི་སིན་སོང་རྗེས་ང་དང་ཨན་ཏའེ་གཉིས་ཅུང་ཙམ་ཙོག་ནས་བསྡད་པ་དང་།
ཁ་རོག་གེར་རིགས་ཤེས་ཀྱི་དཔྱོད་པ་ལ་བརྟེན་ནས་བྱུང་བའི་ལོག་ལྟར་བསམ་བློ་བཏང་བ་
ཡིན། ང་ཚོ་ཁོམ་ནས་སྡོད་པའི་སྐབས་སུ་བསམ་གཞིག་དང་རིགས་འདེད་ལ་བརྟེན་ནས་
རང་ཉིད་ཀྱི་རིག་པ་ཇེ་མྱུར་དུ་གཏོང་བ་ཡིན།
“ཡུན་རིང་ཞིག་འགོར་རྗེས་ཨན་ཏའེ་ཁ་གྲགས་བྱུང་། ཁོས‘ཅེ་ཧྥུ། ཁྱོད་ཀྱིས་ང་
ལ་ཚོང་རྒྱག་དུས་རྒྱུ་འབྲས་དགོས་ཞེས་གླེང་དུས་ངས་ཁྱོད་ལ་རྩོད་པ་བྱས། ང་ཧ་ལམ་རྩ་
བ་ནས་འཆུགས་ཡོད་པ་འདྲ། ཡིན་ནའང་། དོན་འདིའི་སྟེང་ནས་ངས་བསམ་ན་འུ་གཉིས་
ལ་བསམ་ཚུལ་མི་གཅིག་པ་མེད། ངས་བསམ་ན་འུ་གཉིས་ཀྱིས་མོ་ཅི་སིན་གཅིག་པུ་ཀྲི་ཅ་
ཀོ་ལ་སོང་ནས་སྒོར་མོ་འཚོང་མཁན་གྱི་མི་ལ་ངོ་ཐུག་ཏུ་འཇུག་མི་རུང་། དེ་ལྟར་གྱུར་ན་
མཇུག་འབྲས་གཅིག་ལས་མེད། ང་ཚོས་ཐབས་བརྒྱ་ཇུས་སྟོང་གིས་ཐེ་གཏོགས་བྱ་དགོས།
དོན་དག་འབྱུང་དུ་འཇུག་མི་རུང་། ཁྱོད་ཀྱིས་བལྟས་ན་འུ་གཉིས་ཀྱིས་འདི་ལྟར་བྱས་ན་
སེམས་ནས་སྐྱིད་པོ་ཞིག་ཨེ་རེད་ཟེར།
“ང་ཡར་ལངས་ཏེ། ཤེད་ཤུགས་བཀོལ་ནས་ཐ་ཁོར་ལག་འཇུ་བྱས་ཏེ་ལག་པ་བཙིར་
ནས་ཡུན་རིང་ཞིག་ལ་བསྡད།
“ངས‘ཨན་ཏའེ། སྔོན་ཆད་ངས་ཁྱོད་ཀྱིས་བྱ་བ་སྒྲུབ་པ་མཐོང་དུས་ཁྱོད་ལ་ཁ་ངོ་
ཅུང་ཙམ་ཡང་མ་བྱིན། ནམ་ཡང་རང་གི་སེམས་སུ་རང་ཉིད་ནི་ཅི་ཞིག་ཡིན་ནམ་སྙམ་
བཞིན་ཡོད། ད་ལྟ་བལྟས་ན་ང་འཆུགས་འདུག སྐད་ཆ་ངོ་མ་བཤད་ན། མིའི་ཚུགས་ཀ་
བལྟས་ནས་མཐོང་ཆུང་བྱེད་མི་རུང་། ཁྱོད་ལ་སེམས་པ་དཀར་པོ་ཞིག་འདུག ང་ཁྱོད་ལ་
ཡི་རང་སྐྱེས་ཡོད། ཁྱོད་ཀྱིས་བཤད་པའི་སྐད་ཆ་དེ་ནི་ངས་ད་ལྟ་འདང་རྒྱག་བཞིན་པ་དེ་
ཡིན། གལ་ཏེ་འུ་གཉིས་ཀྱིས་མོ་ཅི་སིན་ལ་ཁོའི་འཆར་གཞི་ལག་བསྟར་བྱེད་དུ་བཅུག་ན།
ང་ཚོས་ངོ་ཚ་ཉོས་འགྲོ། གལ་ཏེ་ཁོ་ངེས་པར་དུ་འགྲོ་རྒྱུ་ཟེར་ན། ངེད་གཉིས་ཀྱང་ཁོ་དང་
མཉམ་དུ་སོང་སྟེ། མགོ་གཡོག་མགོ་སྐོར་གྱི་འོག་ཚུད་དུ་འཇུག་མི་རུང་ ཞེས་བཤད་
“ཨན་ཏའེ་ངའི་སྐད་ཆ་ལ་འཐད་པ་བྱུང་བ་དང་། ཁོའི་སྒོར་མོ་རྫུན་མ་ལ་བརྟེན་
ནས་མགོ་གཡོག་མགོ་སྐོར་བྱེད་མཁན་གྱི་གདོང་འབག་བཤུ་བའི་བསམ་པ་དེས་ང་ལ་
དགའ་རུ་འཇུག་ཐུབ་ཨང་།
“ངས‘ང་མི་བཟང་ཞིག་མིན། འོན་ཀྱང་ཀུན་སྤྱོད་ཀྱི་ཐད་ནས་ཅི་ལས་འདི་འ
མེད་པ་ཞིག་ཀྱང་མིན། བལྟས་བལྟས་རིག་རིག་ལ་རང་གིས་ཀླད་པ་འགུལ་ཞིང་། དཀའ་
སྤྱད་འབད་བརྩོན་བྱས་ཏེ་དཀའ་སྡུག་གི་ཁྲོད་ནས་ལས་རིགས་གསར་གཏོད་བྱེད་པའི་མི་
ཞིག་ལ་སྤྱིའི་ཁེ་ཕན་ལ་གནོད་སྐྱེལ་བའི་ཁྲིམས་མེད་ལུགས་མེད་མགོ་གཡོག་མགོ་སྐོར་
བྱེད་མཁན་གྱིས་མགོ་སྐོར་གཏོང་དུ་འཇུག་མི་འདོད། ང་ཚོས་ལྟད་མོར་བལྟས་ཏེ་སྡོད་ག་
ལ་རུང'ཞེས་བཤད།
“ཨན་ཏའེ་ཡིས‘རེད། ཅེ་ཧྥུ། གལ་ཏེ་མོ་ཅི་སིན་འགྲོ་རྒྱུར་ཨུ་ཚུགས་བྱས་ཚེ། འུ་
གཉིས་ཀྱང་ཁོ་དང་མཉམ་དུ་སོང་སྟེ་ཁོ་ལ་མགོ་གཡོག་མགོ་སྐོར་བྱེད་པར་བཀག་འགོག་
བྱེད་དགོས། ང་ཡང་ཁྱོད་དང་འདྲ་བར་ངས་ཆེས་མཐོང་མི་འདོད་པ་ནི་གཞན་ལ་མགོ་
གཡོག་མགོ་སྐོར་བྱེད་མཁན་བསླུ་བྲིད་གཏོང་བ་དེ་ཡིན’ཟེར།
“བཤད་ཚར་རྗེས་ངེད་གཉིས་མོ་ཅི་སིན་བཙལ་དུ་སོང་བ་རེད།
“ཁོས‘མིན། གྲོགས་པོ། ངས་ཀྲི་ཅ་ཀོ་ཡི་མི་ལ་གནོད་སྐྱེལ་བའི་གླུ་སྐདརྣ་རྒྱབ་
ཀྱི་ལྷགས་པར་གཏོང་མི་རུང་། ངས་ཡིན་གཅིག་མིན་གཉིས་ལ་མགོ་སྐོར་གཏོང་མཁན་དེ
དག་གི་ལག་ནས་ཁེ་སྤོགས་ཤིག་ཟ་དགོས། ཁྱོད་ཚོ་ང་དང་མཉམ་དུ་འགྲོ་ན། ང་ལ་ལྷག་ཏུ་
དགའ་སྤྲོ་སྐྱེས་བྱུང་། སྒོར་གཅིག་སྒོར་ལྔ་ལ་བརྗེ་བའི་མགོ་གཡོག་མགོ་སྐོར་དེའི་ཁྲོད་ཁྱོད་
ཚོས་ང་ལ་གྲོགས་ཤིག་བྱེད་ཐུབ་ཀྱང་སྲིད། ངོ་མ་བཟང་གི ཁྱེད་གཉིས་མཉམ་དུ་འགྲོ་རྒྱུར་
འཐད་པ་ལས་ལྷག་པ་ཞིག་མི་འདུག ངས་འདི་ནི་དུས་ཚོད་སྐྱེལ་བའི་ཐབས་ཤེས་ལེགས་
པོ་ཞིག་ཏུ་བསམ་བྱུང'ཟེར།
“སྐུ་ཞབས་མོ་ཅི་སིན་གྱིས་ཁོ་རང་སྔོ་ལྗང་ལུང་བ་ནས་ཕྱི་ལ་ཐེངས་ཤིག་འགྲོ་རྒྱུ་
ཡིན་པའི་གནས་ཚུལ་དེ་ཀུན་ལ་བཤད་པ་དང་། དེ་དང་མཉམ་དུ་སྐུ་ཞབས་པི་ཏེ་སི་དང་
སྐུ་ཞབས་ཐ་ཁོ་གཉིས་ཀྱང་ཧྥོ་ཅི་ཉི་ཡར་ལྕགས་གཏེར་བཙལ་དུ་འགྲོ་རྒྱུ་ཡིན་ཞེས་ཟེར།
ཁོས་ཅེ•ཧྲི་སྨི་སི་ལ་གློག་འཕྲིན་ཞིག་བསྐུར་ཏེ་ཁོ་ལམ་དུ་ཆས་པའི་སྟ་གོན་བྱས་ཟིན་པས།
ཁོ་རང་ལེན་དུ་ཡོང་དགོས་པའི་བརྡ་བཏང་རྗེས། ང་ཚོ་གསུམ་པོ་ཀྲི་ཅ་ཀོ་ལ་ཆས།
“ལམ་དུ་མོ་ཅི་སིན་གྱིས་རང་སྣང་སྐྱིད་པའི་ཚོད་དཔག་སྣ་ཚོགས་བྱས་པ་དང་།
སྔོན་ལ་སྤྲོ་སྣང་ལྡན་པའི་ཕྱིར་དྲན་སྣ་ཚོགས་བྱས།
“ཁོས‘ལྭ་བ་སྐྱ་བོ་གྱོན་པའི་མི་དེས་ཝོ་པ་ཧྲི་ལམ་ཆེན་དང་ལའེ་ཁོ་སྲང་ལམ་གྱི་
ལྷོ་ནུབ་ཀྱི་ཟུར་ཞིག་ཏུ་ཁོར་བསྒུགས་ཡོད་པ་དང་། ཁོའི་ལག་ནས་ཚགས་པར་ཐང་ལ་ལྷུང་
དུས་ངས་ཁོར་ཁེ་སྤོགས་ཅི་འདྲ་རེད་ཅེས་འདྲི་ངེས། ཧ་ཧ། ཧུ་ཧུ།’ ཁོས་གསུས་པ་བསྐྱོར་
ནས་སྐར་མ་ལྔ་ཙམ་ལ་བགད།
“མཚམས་ལན་རེར་མོ་ཅི་སིན་གྱིས་སྒམ་པོ་བཅའ་ཞིང་། ཁོའི་སེམས་ལ་གཡོ་སྒྱུ་ཅི་
ཙམ་ཞིག་དྲན་ཡོད་པ་མི་ཤེས་ཤིང་། རྒྱུན་དུ་སྟོང་བཤད་བརྒྱབ་ནས་ཉི་མ་བསྐྱལ་བ་ཡིན།
“ཁོས‘གྲོགས་པོ་ཚོ། ངོ་མ་ང་ལ་སྒོར་མོ་ཁྲི་གཅིག་བྱིན་ནའང་། ངས་དོན་འདི་སྔོ་
ལྗང་ལུང་བར་བཤད་མི་སྲིད། དེ་ལྟར་མ་བྱས་ཚེ་ང་བརླག་སྲིད། ངས་ཁྱོད་གཉིས་ནི་སྐྱེས་
བུ་དམ་པ་གཉིས་ཡིན་པ་ཤེས། ངས་བལྟས་ན་མི་དམངས་དང་རྒྱལ་ཁབ་ཀྱི་སྤྱི་དགྲ་དེ་དག་
ལ་ཆད་པ་གཅོད་རྒྱུ་ནི་སྤྱི་དམངས་རེ་རེའི་འགན་འཁུར་ཡིན། ངས་ཁོ་ཚོར་ཁེ་སྤོགས་
བཟང་མི་བཟང་བསམ་ཞིག་ཤེས་སུ་འཇུག སྒོར་མོ་ལྔ་སྒོར་མོ་གཅིག་ལ་བརྗེ། དེ་ནི་
ཅེ-ཧྲི་སྨི་སི་ཡིས་བཤད་པ་ཡིན། ཁོས་པི•མོ་ཅི་སིན་ལ་ཚོང་བརྒྱབ་ན་འདོད་འདུག དེས་
ན་ཁྱོད་ཀྱིས་ཁས་བླངས་དམ་བཅའ་དེ་བརྩི་དགོས’ཞེས་ཟེར།
“ཕྱི་དྲོའི་དུས་ཚོད་བདུན་གྱི་ཡས་མས་སུ་ང་ཚོ་ཀྲི་ཅ་ཀོ་ལ་འབྱོར། མོ་ཅི་སིན་གྱིས་
དུས་ཚོད་དགུ་དང་ཕྱེད་ཀའི་ཐོག་ལྭ་བ་སྐྱ་བོ་གྱོན་པའི་མི་དེ་དང་ཐུག་པའི་ཁ་ཆད་བྱས་
འདུག ང་ཚོས་མགྲོན་ཁང་ནས་དགོང་འཚལ་འཐུང་རྗེས། མོ་ཅི་སིན་གྱི་ཁང་བའི་ནང་
དུ་སོང་སྟེ་དེ་ལ་བསྒུགས།
“མོ་ཅི་སིན་གྱིས‘གྲོགས་པོ་ཚོ། ད་ལྟ་ང་ཚོས་མཉམ་དུ་བློ་ཞིག་བསྡུར་ནས་ཕ་རོལ་
པོ་དེ་ཕམ་པར་རྒྱག་པའི་ཐབས་བཀོད་ཅིག་འཐེན། དཔེར་ན། ང་དང་ལྭ་བ་སྐྱ་བོ་གྱོན་པའི་
ཁྲམ་པ་གཉིས་ཀྱིས་ཁ་བརྡ་བྱེད་དུས་ཁྱོད་གཉིས་ངའི་ཁང་བའི་ནང་མཆོངས་ནས་ཡོང་སྟེ།
ཝེ། མོ་ཅི་ཞེས་ཡུལ་ཕྱོགས་གཞན་གྱི་སྐད་གདངས་དང་རྣམ་པས་ང་དང་ལག་འཇུ་བྱེད་པ་
དང་། ངས་ཁྲམ་པ་དེ་ཟུར་ཞིག་ཏུ་བོས་ཏེ་ཁོར་ཁྱོད་གཉིས་ནི་སྔོ་ལྗང་ལུང་བའི་ཟས་རིགས་
སྣ་འཛོམས་ཀྱི་ཚོང་པ་ཀྲན་ཅིན་སི་དང་པུའུ་ལང་གཉིས་ཡིན། ཚང་མ་མི་བཟང་དག་དག་
ཡིན། ཁོ་གཉིས་ཀྱིས་གཞན་ཡུལ་ནས་བྱ་བ་རེ་སྒྲུབ་འདོད་པ་འདྲ་ཞེས་བཤད་ཟེར།
“ཁོས ‘ཁོ་གཉིས་ལ་མོས་པ་ཡོད་ན། ཁོ་གཉིས་ཀྱིས་ཀྱང་མ་རྩ་བཞག་ཆོག ཁོ་
གཉིས་ཀྱང་ཁྲིད་ནས་ཤོག་ཟེར་ངེས”ཁྱེད་གཉིས་ཀྱིས་བལྟས་ན་ཐབས་བཀོད་འདི་ཅི་
འདྲ་རེད།
ཨན་ཏའེ་ཡིས་ང་ལ་བལྟས་ནས“ཅེ་ཧྥུ་ཁྱོད་ཀྱིས་བལྟས་ན་ཅི་འདྲ་རེད”ཟེར།
“ངས‘འོ། ངས་ངའི་དྲན་ཚུལ་ཁྱོད་ལ་མ་གསང་དྲང་མོར་བཤད། ང་ཚོས་གནས་
འདི་ནས་དོན་འདིའི་མཇུག་བསྡུ། དུས་ཚོད་ཆུད་ཟོས་སུ་གཏོང་དགོས་དོན་མི་འདུག
ངས་ཁུག་མ་ལས་ཙུའོ་ལུན་དཀྲུམ་མདའ་བླངས་ཏེ་མདེལ་སྦུག་བསྐོར་ནས་དེ་ལྟར་བཤད།
“ངས་མོ་ཅི་སིན་ལ“ཁྱོད་མ་རབས་པྲ་ཚག སྡུག་ཉེས་གསོག་མཁན། གདུག་རྩུབ་
ཆེ་བའི་ཕག་རྒན། ཁྱོད་ཀྱིས་ཡག་པ་ཡོན་ཏན་གྱི་སྒོ་ནས་སྒོར་མོ་སྟོང་གཉིས་བླངས་ཏེ་ཅོག་
ཙེའི་སྟེང་དུ་ཞོག མྱུར་དུ་བཤད་པ་ལྟར་སྒྲུབས། དེ་ལྟར་མ་བྱས་ཚེ་ངས་ཁྱོད་ཀྱི་ཁ་ངོར་
མི་ལྟ། ང་ནི་མ་གཞི་ནས་མི་འཇམ་པོ་ཞིག་ཡིན་མོད། ཡིན་ནའང་། མཚམས་ལན་རེར་
གདུག་རྩུབ་ཆེ་བ་ཞིག་ཀྱང་ཡིན། ཁྱོད་ལྟ་བུའི་མི་ཡོད་པས།’ ཁོའི་སྒོར་མོ་བླངས་རྗེས་
ངས་མུ་མཐུད་དུ“ཁྲིམས་ཁང་དང་བཙོན་ཁང་ངེས་པར་དགོས་འདུག ཁྱོད་འདིར་ཡོང་
དོན་ནི་མི་དེ་དག་གི་སྒོར་མོ་འཕྲོག་བསམ་ནས་ཡོང་བ་རེད། ཁྱོད་ཀྱི་སེམས་ལ་ཁོ་ཚོས་
ཁྱོད་ཀྱི་པགས་པ་རིམ་པ་ཞིག་བཤུ་འདོད་ཡོད་ཚེ་ཁྱོད་ལ་ཁ་གཡར་ས་ཞིག་ཡོད་སོང་བ་ཨེ་
རེད། མ་རེད། སྐུ་ཞབས་ཁྱོད་ནི་ངན་པས་ངན་པ་འཇོམས་མཁན་ཞིག་རེད། དོན་ངོ་མར་
ཁྱོད་ནི་སྒོར་མོ་རྫུན་མ་འཚོང་མཁན་དེ་ལས་ཀྱང་ལྡབ་བཅུ་ཡིས་སྡུག ངས་ཁོར ‘ཁྱོད་
ཕ་ཡུལ་ནས་ཆོས་ཁང་དུ་སོང་སྟེ་ཕྱག་འཚལ་དུས་མི་རྣམ་དག་ཅིག་དང་མཚུངས་ནའང་།
ཁྱོད་ཀྲི་ཅ་ཀོ་ལ་སླེབས་རྗེས་ཁྱོད་ཀྱིས་མི་གཞན་གྱི་སྒོར་མོ་འཕྲོག་ན་འདོད་འདུག མི་དེ་
དག་གིས་དེ་རིང་ཁྱོད་ལྟ་བུའི་མི་ཐ་ཤལ་དང་ཚོང་བརྒྱབ་པས་ད་གཟོད་བརྟན་ཅིང་བརླིང་
ལ་ཁེ་བཟང་ཡོད་པའི་ལས་རིགས་འདི་བྱུང་བ་རེད། ཁྱོད་ཀྱིས་ཀྱང་ཤེས་ངེས། སྒོར་མོ་རྫུན་
མ་འཚོང་མཁན་དེས་ཀྱང་ཕ་མ་ལོ་ལོན་དང་བྱིས་པ་ཁྱིམ་ཚང་གི་ཁ་གསོ་བ་དང་རྒྱབ་
འགེབ་དགོས། ཁྱོད་ལྟ་བུའི་ཟོག་ཟོབ་ཅན་གྱིས་སྡུག་མ་མྱངས་པར་རྒྱུ་བཙལ་ན་འདོད་
པས། རྒྱལ་ཁབ་ཀྱི་རྒྱན་ཤོག་དང་གཏེར་རི་བཅོས་མ། མ་རྐང་གི་ཉོ་ཚོང་དང་སྐབས་འཚོལ་
གླགས་ཚོང་རྒྱག་མཁན་བྱུང་བ་རེད། གལ་ཏེ་ཁྱོད་ཚོ་མེད་ཚེ་ཁོ་ཚོར་གནའ་ཞིག་ནས་
ལས་རྒྱུ་ཅི་ཡང་མེད་འགྲོ། ཁྱོད་ཀྱིས་འཕྲོག་བཅོམ་བྱེད་འདོད་པའི་སྒོར་མོ་རྫུན་མ་འཚོང་
མཁན་དེས་ལས་རིགས་དེར་ཞིབ་འཇུག་གི་ཆེད་དུ་ལོ་འགའི་དུས་ཚོད་བཀོལ་ཡོད་སྲིད།
ཚོང་རྒྱག་ཐེངས་རེ་རེར་ཁོས་རང་གི་རང་དབང་དང་རྒྱུ་ནོར། ཐ་ན་ཚེ་སྲོག་ཀྱང་ཤོར་བའི་
ཉེན་ཁ་བརྒྱུད་བཞིན་ཡོད། ཁྱོད་ཀྱིས་བླ་ན་མེད་པའི་སྣང་ཚུལ་དང་གྲགས་ཆེ་བའི་སྡོད་
གནས་ཀྱི་མིང་ལ་བརྟེན་ནས་གནས་འདིར་ཡོང་ནས་སྒོར་མོ་གཡོ་ལེན་བྱེད། གལ་ཏེ་དེ་
དག་གིས་ཁྱོད་ཀྱི་སྒོར་མོ་གཡོ་ལེན་བྱས་ཚེ་ཁྱོད་ཀྱིས་ཉེན་རྟོག་པར་གཏུག་ངེས། གལ་ཏེ་
ཁྱོད་ཀྱིས་དེ་དག་གི་སྒོར་མོ་ལེན་ཐུབ་ཚེ་ཁྱོད་ཁ་རོག་གེར་འདུག་ཅིང་། གོན་པ་སྐྱ་བོ་དེ་
གཏའ་མར་བཞག་ནས་འཚོ་བ་རོལ་ངེས། སྐུ་ཞབས་ཐ་ཁོ་དང་ངེད་གཉིས་ཀྱིས་ཁྱོད་ཀྱི་
ཁོག་རིག་བྱུང་། དེར་བརྟེན་ངེད་གཉིས་ཀྱིས་ཁྱོད་ལ་བསམ་ཞིག་ཤེས་སུ་འཇུག་དགོས།
སྒོར་མོ་བྱིན། རྩྭ་ཟོས་ཏེ་ལགས་ཆགས་པའི་སྣོག་རྒན་ཁྱོད’ ཅེས་བཤད།
“ངས་སྒོར་མོ་སྟོང་གཉིས་ཡོད་པའི་སྒོར་མོ་ཉི་ཤུ་ཤོག་ཅན་བརྩེགས་མ་དེ་ལྭ་བ་ནང་
མའི་ཁུག་མར་བཅུག
ངས་མོ་ཅི་སིན་ལ‘ཁྱོད་ཀྱིས་དུས་ཚོད་ཕྱིར་ལོངས”ཞེས་བཤད་པ་ན། ཁོས་
དུས་ཚོད་ང་ལ་བསྲིངས་བྱུང་། ངས“ང་ལ་ཁྱོད་ཀྱི་དུས་ཚོད་མི་དགོས། ཁྱོད་ཀྱིས་དུས་
ཚོད་ཅོག་ཙེའི་སྟེང་ཞོག ཁྱོད་རྐུབ་སྟེགས་འདིའི་སྟེང་བསྡད་དེ་དུས་ཚོད་གཅིག་འགོར་
རྗེས་ད་གཟོད་ཁྱོད་གནས་འདི་དང་ཁ་བྲལ་ཆོག གལ་ཏེ་ཁྱོད་ཀྱིས་འུར་རྒྱག་པ་དང་ཡང་
ན་དུས་ཚོད་གཅིག་མ་ལོངས་པར་སྒོར་སོང་ན། ངེད་གཉིས་ཀྱིས་སྔོ་ལྗང་ལུང་བ་ནས་
གང་སར་ཁྱོད་ཀྱི་སྐྱོན་ཆ་ཐེར་འདོན་བྱེད་པའི་ཡི་གེ་སྦྱར་ནས་ཡུལ་དེར་ཡོད་པའི་ཁྱོད་ཀྱི་
མཚན་དང་སྙན་གྲགས་ཡོད་ཚད་ས་ལ་བསྲེས་ངེས། ཁྱོད་ལ་མཚོན་ན་ཁྱོད་ཀྱི་མཚན་སྙན་
གྲགས་ནི་སྒོར་སྟོང་གཉིས་ལ་བརྗེ་མི་སྲིད’ཅེས་བཤད།
“ང་དང་ཨན་ཏའེ་གཉིས་ཁོ་དང་ཁ་བྲལ་ཏེ་སྒོ་ལ་སོང་།
“མེ་འཁོར་གྱི་སྟེང་ནས་ཨན་ཏའེ་ཡུན་རིང་ཞིག་ལ་ཁ་མ་གྲག མཐར་ཁོས‘ཅེ་ཧྥུ།
ངས་ཁྱོད་ལ་དྲི་བ་ཞིག་དྲིས་ན་ཆོག་གམ་ཟེར།
“ངས‘དྲི་བ་དུ་དྲིས་ཀྱང་ཆོག དྲི་བ་བཞི་བཅུ་དྲིས་ཀྱང་ཆོག'ཅེས་བཤད།
“ཁོས་འུ་གཉིས་མོ་ཅི་སུན་དང་མཉམ་དུ་ལམ་ལ་ཆས་དུས་སུ་ཁྱོད་ལ་འཆར་གཞི་
འདི་ཡོད་དམ’ཟེར།
“ངས་ཕྱིར་འུན། དེ་མིན་ནམ། དེ་ལས་གཞན་ཐབས་ཅི་ཞིག་ཡོད་དམ། ཁྱོད་
ལའང་འཆར་གཞི་དེ་ཡོད་པ་མིན་ནམ’ཞེས་བཤད།
“ཧ་ལམ་ཆུ་ཚོད་ཕྱེད་ཀ་ཙམ་འགོར་རྗེས་ཨན་ཏའེ་ཁ་གྲག་བྱུང་། ངས་བལྟས་ན་
མཚམས་ལན་རེར་ཨན་ཏའེ་ཡིས་ངའི་ཀུན་སྤྱོད་དང་བསམ་བློའི་མ་ལག་རྟོགས་ཡོད་པ་འདྲ།
“ཁོས‘ཅེ་ཧྥུ། རྗེས་མར་ཁོམ་པ་བྱུང་ཚེ། ངའི་རེ་བ་ཡིན་ན་ཁྱོད་ཀྱིས་ཁྱོད་ཀྱི་རྒྱུ་
འབྲས་རི་མོ་ཞིག་གསལ་བོར་འབྲི་རོགས། ད་དུང་དེ་ལ་གསལ་བཤད་ཀྱི་མཆན་ཡང་
འགོད་རོགས། ངས་མཚམས་ལན་རེར་དེ་ལ་ཟུར་ལྟ་ཞིག་བྱེད་འདོད’ཟེར།

སྟག་ཕྲུག་ཡུའེ་ཧན་ཐང་མུའུ་ཡི་རུས་པའི་གསེང་གི་མེས་པོའི་དཔའ་གཤིས།

ངས་སྒོ་གླེགས་དམར་པོའི་སྨན་རྫས་ཚོང་ཁང་གི་ཐོག་རྩེག་སྟེང་ཡོད་པའི་ཅེ་ཧྥུ-པི་
ཏེ་སི་ཡི་ཁང་བའི་ནང་གི་གློག་སྒྲོན་བཀར་འདུག་པ་མཐོང་བས། ཅེ་ཧྥུ་ཕྱིར་མཁར་གྲོང་
དུ་སླེབས་ཡོད་པ་ཤེས་ཤིང་། དེ་ནས་རིངས་པ་རིངས་པར་ཅེ་ཧྥུ་ཚང་དུ་སོང་ངོ་། །ཅེ་ཧྥུ
ནི་གནམ་འོག་འགྲིམས་པའི་རྒྱལ་ཁམས་པ་ཞིག་ཡིན་པ་དང་། ལས་རིགས་སྣ་ཚོགས་
བསྒྲུབས་མྱོང་བས། ཁྱོད་རང་ཁོ་སེམས་པ་སྐྱིད་པའི་སྐབས་སུ་འཕྲད་ཚེ་ཁོས་བཤད་པའི་
ལས་རིགས་འདྲ་མིན་སྣ་ཚོགས་ཀྱི་གཏམ་རྒྱུད་སྣ་ཚོགས་ལ་ཉན་ཐུབ།
ངས་ཅེ་ཧྥུ་ཡིས་ལག་འཛིན་ཁུག་མར་བྱི་དོར་བྱས་ཏེ་ཧྥོ་ལུའོ་ལི་ཏ་རུ་ཟླ་གཅིག་གི་
སྔོན་ལ་ཡུས་ཁུང་གཙང་བོའི་འགྲམ་ངོགས་ཀྱི་ས་ཆ་ཞིག་གི་གཏེར་ཁའི་བདག་དབང་
ལ་བརྗེ་བའི་ཚ་ལུ་མའི་སིལ་རར་ལྟ་རུ་འགྲོ་བའི་གྲ་སྒྲིག་བྱེད་པ་ཤེས། ཁོས་རྐུབ་སྟེགས་
ཤིག་རྐང་བས་གཏད་ཡོང་ནས་ང་དེའི་སྟེང་ཙོག་ཏུ་བཅུག ལོ་ཟླའི་རི་མོ་བབས་པའི་ཁོའི་
གདོང་ལ་རྩེད་མཚར་གྱི་འཛུམ་མདངས་ཤིག་མངོན། ང་ཚོ་ཟླ་ངོ་བརྒྱད་ལ་ངོ་མ་ཐུག་མོད།
ཁོས་ལག་བརྡ་གཏོང་བའི་རྣམ་པ་དེ་ནི་ནངས་ཐུག་དགོང་ཐུག་བྱེད་བཞིན་ཡོད་པ་དང་
མཚུངས། དུས་ཚོད་ནི་ཅེ་ཧྥུ་ཡི་ཁོལ་པོ་ཡིན་ལ། མེ་གླིང་གི་ས་ཆ་ནི་ཁོའི་བྱ་བའི་དགོས་
མཁོ་ལྟར་གང་དགར་དུམ་བུར་བཅད་ཆོག
ང་ཚོས་བར་ཐག་མེད་པར་སྐད་ཆ་སྣ་ཚོགས་ལབ་གླེང་བྱས་ཤིང་། མཐའ་མར་ཧྥི་ལི་
ཕིན་གྱི་སྤྱི་ཚོགས་ཟང་ཟིང་བྱེད་པའི་གནས་བབ་གླེང་།
ཅེ་ཧྥུ་ཡིས“ཚ་བའི་ས་ཁུལ་གྱི་མི་རིགས་དེ་དག་ལ་ཁོ་ཚོའི་དེད་དཔོན་གྱིས་དབང་
སྒྱུར་བྱས་ཚེ། གྲུབ་འབྲས་ལེགས་པོ་ཞིག་ཐོབ་ངེས། ཚ་བའི་ས་ཁུལ་གྱི་མི་རྣམས་ཀྱིས་ཁོ་
ཚོ་ལ་ཅི་ཞིག་མཁོ་བ་ཤེས་ལ། ཁོ་ཚོ་ལ་མཁོ་བ་ནི་བྱ་འཛིང་ལ་ལྟ་བྱེད་ཀྱི་ཟླ་རེའི་འཛིན་
བྱང་དང་ཞི་ལན་གློག་འཕྲིན་ཀུང་སིའི་གློག་སྐུད་འཐེན་མཁན་གློག་སྡོང་མགོར་འགོ་བྱེད་
ཀྱི་ལྕགས་ཀོར་ཡིན། ལྕགས་ཀོར་དེ་ལ་བརྟེན་ནས་སྡོང་མགོར་འགོས་ཏེ་ཤིང་ཏོག་བཏོགས
ཆོག ཨང་ཀོ་ལུའུ་ས་ཁོ་ཞུན་གྱི་མི་ཡིས་ཁོ་ཚོར་བྱ་ཚིག་གི་གཟུགས་འགྱུར་དང་། སྐ་
རགས་བཅིང་ཚུལ་བསླབ་ཏུ་བཅུག་མོད། དོན་ངོ་མར་ཁོ་ཚོ་ནི་ཁོ་ཚོའི་རྣམ་པ་ལྟར་འཚོ་
བ་རོལ་ན་དེ་ནི་ཆེས་ཆེ་བའི་བདེ་སྐྱིད་ཅིག་ཏུ་བསམ་བཞིན་ཡོད”ཟེར།
ང་རང་ཧྭ་ལས་སོང་།
ངས“སྤུན་ཆུང་། སློབ་གསོ་ནི་ཆེས་གནད་འགག་ཡིན།” “དུས་ཚོད་ཀྱི་འཁོར་
སྐྱོད་དང་བསྟུན་ནས་ཁོ་ཚོ་ནི་ཚད་ལྡན་གྱི་ཤེས་རིག་གི་དུས་སྐབས་སུ་སླེབས་སྲིད། ཁྱོད་
ཀྱིས་ལྟོས་དང་། སློབ་གསོ་ཡིས་དབྱིན་ཏི་ཨན་པ་ལ་ཕན་ཇི་འདྲའི་ཆེན་པོ་ཞིག་ཐོགས་
འདུག" ཅེས་བཤད།
“འ་ཡོ།” ཅེ་ཧྥུ་ཡིས་གང་ཟའི་ནང་གི་དུ་བར་མེ་བསྒོས། “ངོ་མ་རེད། ངས་
དབྱིན་ཏེ་ཨན་པར་བལྟས་བལྟས་ལ་བསྡད་ཡོད། ངས་མི་རིགས་དམར་པོ་རྣམས་སྔོན་ཐོན་
གྱི་རུ་དར་འཛིན་མཁན་དུ་འགྱུར་བར་རེ་བཞིན་ཡོད། དོན་ངོ་མར། དེ་དག་ཀྱང་མི་རྒྱུད་
མདོག་ཅན་གཞན་དག་དང་འདྲ་བ་ཡིན། དེ་དག་ནི་དབྱང་ཀོ་ལུའུ—ས་ཁོ་ཞུན་གྱི་མི་
རུ་འགྱུར་བ་ནི་དཔེ་མི་སྲིད། ངས་ཁྱོད་ལ་ངའི་གྲོགས་པོ་སྟག་ཕྲུག་ཡུའེ་ཧན•ཐང་མུའུ་ཡི་
སྐོར་དེ་གླེང་མྱོང་ངམ། ཁོས་རིག་གནས་སློབ་གསོའི་ཕྱོགས་ལ་དམ་དུ་འབྱར། དུས་ཚོད་ཀྱི་
འཁོར་སྐྱོད་དེ་ཕྱིར་ཀོ་ལུན་པི་ཡི་བྱིས་དུས་ཀྱི་སྐབས་དེར་ལྡོག་ཏུ་བཅུག ངས་ཁྱོད་ལ་དེ་
བཤད་མྱོང་ངམ”ཟེར།
“སྟག་ཕྲུག་ཡུའེ་ཧན·ཐང་མུའུ་ནི་སློབ་གསོ་མྱངས་མྱོང་བའི་ཁྲའེ་ལུའོ་ཅི་དབྱིན་ཏེ་
ཨན་པ་ཞིག་ཡིན། ཁོ་ནི་ཁུལ་འདྲ་བའི་ས་ཁུལ་གྱི་ངའི་གྲོགས་པོ་རྙིང་བ་ཞིག་ཡིན་པ་དང་།
ཤར་ཕྱོགས་ས་ཁུལ་གྱི་རྐང་རྩེད་སྤོ་ལོ་རུ་ཁག་ཡོད་པའི་སློབ་གྲྭ་ཆེན་མོ་ཞིག་ནས་མཐར་
ཕྱིན་པ་ཡིན། སློབ་ཆེན་དེ་དག་གིས་དབྱིན་ཏེ་ཨན་པ་ལ་སྲེག་ཐབ་ལ་བརྟེན་ནས་ཉ་ཤ་དང་
ཤ་བསྲེག་ཚུལ་ལེགས་པར་བསླབས་པ་ལས། མེ་ཕུང་གི་ཀ་བར་བརྟེན་ནས་མི་གསོན་པོ་
བསྲེགས་པའི་ཐབས་མ་བསླབས། དབྱང་ཀོ་ལུའོ—ས་ཁོ་ཞུན་གྱི་མི་ཡིན་པའི་ཆ་ནས་
ཡུའོ་ཧན•ཐང་མུའུ་ལ་མཚོན་ན་ངོར་ཟངས་མདོག་གི་གྲོ་ཐིག་ཡོད་པ་དང་། དབྱིན་ཏི་ཨན་
པ་ཞིག་ཡིན་པའི་ཆ་ནས་ཁོ་ནི་ངས་ངོ་ཤེས་པའི་ཁྲོད་ནས་ཤ་མདངས་ཆེས་དཀར་བའི་མི་
ཞིག་ཡིན། ཁྲའེ་ལུའོ་ཅི་ཡི་མི་ཞིག་ཡིན་པའི་ཆ་ནས་ཁོ་ནི་འདེམ་ཐེངས་གཅིག་གིས་སྐུ
དྲག་བྱེད་ཐུབ། ཡིན་ནའང་སྲིད་གཞུང་གི་དཔོན་པོ་ཞིག་བྱེད་ན་ཁོ་ནི་ཐོག་མའི་འགྲན་
སྡུར་ལས་ཀྱང་རྒྱལ་དཀའ།
“ཡུའེ་ཧནཐང་མུའུ་དང་ངེད་གཉིས་མཉམ་དུ་སྡོད་སྐབས། སྨན་ཞིག་བསྡེབ་འདོད་
པ་དང་། དེ་ནི་མཐིལ་བརྟོལ་དཀའ་བའི་མགོ་སྐོར་གཏོང་ཐབས་ཤིག་ཡིན། དེ་སྒྲུབ་པའི་
སྐབས་སུ་ཀུན་ལ་དྲིལ་སྒྲོག་བྱེད་མི་དགོས། དེ་ལྟར་བྱས་ན་ཉེན་རྟོག་པས་དགོས་མེད་ཀྱི་
བཀག་འགོག་དང་། གླེན་པ་དེ་དག་གིས་དཀའ་ལས་ལ་གཏོད་ཅིང་། སྨན་ལས་བཟོ་གྲྭ་ཆེ་
བ་དག་གིས་ཕྲག་དོག་ཀྱང་བྱེད་སྲིད། ངེད་གཉིས་ལ་བསྡོམས་པས་སྒོར་ལྔ་བརྒྱའི་མ་རྩ་
ལས་མེད། ཡིན་ནའང་མ་རྩ་ཅན་ཡོད་ཚད་དག་དང་འདྲ་བར་ངེད་གཉིས་ཀྱིས་ཀྱང་ཁེ་
སྤོགས་ཐོབ་པར་རེ་བ་ཆེན་པོ་བྱེད་བཞིན་ཡོད།
“དེ་བས། ངེད་གཉིས་ཀྱིས་བློ་བཀོད་ཅིག་རྙེད། བལྟས་ན་གསེར་གྱི་གཏེར་ཁུང་གི་
འཆར་གཞིའི་ཡི་གེ་ལྟར་ཡང་དག་ཅིག་ཡིན་ལ། ཡང་ཆོས་ཚོགས་ཀྱི་འོས་འཚོང་དངོས་པོ་
ལྟར་ཁེ་སྤོགས་ཡོད་པ་ཞིག་ཀྱང་ཡིན། ཟླ་གཅིག་གི་རྗེས་སུ། ངེད་གཉིས་རྟ་ཕོ་གཉིས་ཀྱིས་
དྲུད་པའི་རས་དམར་པོའི་ཀླད་བཀབ་པའི་ཤིང་རྟ་ཞིག་ལ་བསྡད་དེ་ཁན་ས་སི་ཁུལ་དུ་སོང་།
ཡུའེ་ཧན•ཐང་མུའུ་ཡི་ཐོབ་ཐང་ནི་ཝེ་ཧྲེན་ཞི་ཕུའུ་ཏུའོ་ཡི་ཚོ་དཔོན་ཞིག་ཡིན་པ་དང་། མིང་
དུ་གྲགས་པའི་དབྱིན་ཏི་ཨན་པའི་སྨན་སྔགས་དང་དགེ་ལས་ལ་སྤྲོ་བའི་ཚོ་བ་བདུན་གྱི་ཚོ་
དཔོན་ཡིན། སྐུ་ཞབས་པི་ཏེ་སི་ནི་ལས་ཀའི་གཉེར་དཔོན་དང་མཉམ་ལས་བྱེད་མཁན་ཡིན།
ང་ཚོར་ད་དུང་མི་ཞིག་མཁོ། ཕྱོགས་ཡར་མར་ལ་བཙལ་སྐབས•ཁོ་ཉིང་ཨོ་མུའུ•པིན་ཁོ་ལི་
ཚགས་པར་ཞིག་གི་ལས་འཚོལ་བསྒྲགས་བྱང་ལ་ཁེན་ནས་བསྡད་ཡོད་པ་མཐོང་། པིན་ཁོ་
ལིས་ཧྲ་ཧྲི་པིས་ཡའི་ཟློས་གར་ཁྲོད་ཀྱི་མི་སྣ་ངན་པའི་སྐོར་འཁྲབ་མྱོང་། ཁོས་ཉིའུ་ཡུའོ་ཡི་
གར་སྟེགས་ལས་དགོང་མ་ཉིས་བརྒྱར་འཁྲབ་སྟོན་བྱེད་པའི་སྟོང་བསམ་ཞིག་འཆང་བཞིན་
ཡོད། ཡིན་ནའང་། ཁོས་དེ་ལ་བརྟེན་ནས་ཁ་རྒྱབ་གསོ་བ་དང་རྒྱུ་ནོར་བཙལ་མ་ཐུབ་ཟེར། ཁོ་
སྨན་འཚོང་བའི་ཐོག་བཀབ་ཤིང་རྟར་བསྡད་དེ་དབྱིན་ལེ་ཉིས་བརྒྱར་བསྐྱོད། ཁོས་ལི་ཁྲ་སྐུ་
ཕྲེང་གསུམ་པ་འཁྲབ་མྱོང་བ་ལས་གཞན་ད་དུང་མི་ནག་གི་གླུ་གཞས་ཉེར་བདུན་དང་པན་
ཀྲའོ་པི་ཝང་ཡང་རྡུང་ཤེས་པ་དང་། ཟས་གཡོ་སྐོལ་བྱེད་རྒྱུར་ཡང་ཤིན་ཏུ་དགའ་ལ། རྟ་ལ་
བདག་གཉེར་བྱེད་པར་ཡང་མཁས། ང་ཚོར་སྒོར་མོ་འཚོལ་ཐབས་ཀྱི་ཐབས་མཆོག་ཆ་ཚང་
ཞིག་ཡོད། དེའི་ཁྲོད་ཀྱི་གཅིག་ནི་གོན་པ་ཐོག་གི་སྣུམ་ཐིགས་ལེན་བྱེད་དེ། རིན་གོང་ལ་སྐར་
ཉེར་ལྔ་ཡིན་པའི་འཕྲུལ་གྱི་འདག་རྫས་དང་། གཞན་ཞིག་ནི་རྩྭ་ཡི་ཁུ་བ་ལས་བཏོན་པའི་
དབྱིན་ཏི་ཨན་པའི་སྨན་མཆོག་སུང་ཝ་ཏ་ཡིན། དེའི་སྡེབ་ཐབས་ནི་ལྷས་རྨི་ལམ་ལ་བརྟེན་
ནས་རང་གི་ཐུགས་སྲས་ཀྲི་ཅ་ཀོ་ཡི་མའེ་ཁོ་ཨ་ལི་ཏི་དང་ཞི་པོ་སི་ཐན་ཚོ་དཔོན་ཆེན་
མོ་གཉིས་ལ་ལུང་བསྟན་པར་གསུངས། ཡང་གཞན་ཞིག་ནི་ཁན་ས་སིའི་མི་ཡིས་དགའ་
དགའ་སྤྲོ་སྤྲོ་བྱས་ཏེ་སྒོར་མོ་བྱིན་ནས་ཉོ་བའི་ལག་རྩལ་ཆུང་བའི་སྐོར་ཡིན། ཡིན་ནའང་།
དེ་ནི་སྣ་བརྒྱའི་ཚོང་ཟོང་ཀུང་སི་དང་བསྡུར་ཐབས་མེད། རེམས་པར་ལྟ་རུ་ཤོག རེམས་
པར་ལྟ་རུ་ཤོག རྐང་འབོབ་ཆ་གཅིག རྨི་ལམ་གྱི་བསྟན་བཅོས། གོན་པ་སྐམ་བྱེད་ཀྱི་ཀྱོ་
བ། གསེར་གྱི་སོ་གཅིག དེའི་སྟེང་དཔའ་བོའི་རྟོགས་བརྗོད། ལྗར་པན་གྱི་གོས་ཀྱི་ལག་
ཁུག་འདྲ་བཟོས་བཅས་པི་ཏེ་སི་ཡིས་མཛེས་མ་ཞིག་གི་ལག་ཏུ་བཞག སྒོར་ཕྱེད་ཀ་ལས་
མི་དགོས། དེ་དང་མཉམ་དུ་སློབ་དཔོན་ཆེན་མོ་པིན་ཁོ་ལི་ཡིས་པན་ཀྲའོ་པི་ཝང་སྐར་མ་
གསུམ་ལ་བརྡུངས་ནས་དངོས་པོ་ཉོས་པར་དགའ་བའི་སྤྲོ་སེམས་བསྟན།
“ རྩེད་མོ་འདིར་ལྟ་རྒྱུ་ཆེན་པོ་ཡོད། ང་ཚོས་ཞི་འཇམ་གྱི་སྒོ་ནས་ཁུལ་ཡོངས་ཀྱི་རྒྱུ་
ནོར་གཡོ་ལེན་བྱས་ཏེ། མི་རྣམས་ཀྱི “ཁན་ས་སི་ཡིས་ཁྲག་བཞུར་བའི་དོན་རྐྱེན” "ཞེས་
པའི་སེམས་ཁྲལ་དེ་སེལ་འདོད། སྟག་ཕྲུག་ཡུའེ་ཧན•ཐང་མུའུ་ཡིས་དབྱིན་ཏི་ཨན་པའི་ཚོ་
དཔོན་གྱི་གཟབ་མཆོར་སྤྲས་པ་དང་། མི་རྣམས་གོ་ས་འཕར་བའི་རྩེད་མོ་དང་། རྒྱལ་དབང་
བའི་ལམ་ལུགས་ཀྱི་གླེང་མོལ་ལ་གཡེང་བ་ལས་ཚུར་ལ་འགུགས་པ་ཡིན། སྟག་ཕྲུག་ཡུའེ་
ཧན•ཐང་མུའུ་ཡིས་ཤར་ཁུལ་གྱི་སློབ་གྲྭ་ཞིག་ནས་སློབ་གཉེར་བྱེད་སྐབས་ཚིག་རྒྱན་རིག་
པ་དང་ལུས་ཀྱི་རྣམ་པ་དང་ཕྱག་རྒྱ་བྱེད་ཚུལ། རྩོད་པ་བྱེད་ཚུལ་སོགས་ལ་སྦྱོང་བརྡར་བྱས་
མྱོང་། ཁོ་ཁེབས་དམར་པོས་གཡོགས་པའི་ཤིང་རྟའི་སྟེང་འགྲེང་སྟེ་ཞིང་པ་ཚོར་འཁྱག་
སྦོས་ཐེབས་པ་དང་། ཐོད་པར་ཟ་འཕྲུག་སོགས་ལངས་ན་དབྱིན་ཏི་ཨན་པའི་སྨན་མཆོག་
དེས་སེལ་ཐུབ་པའི་སྐོར་འཆད་བཞིན་ཡོད་པ་དང་། ཅེ་ཧྥུ་ཡིས་ལག་མྱུར་མོའི་སྒོ་ནས་སྨན་
མཆོག་དེ་ལྟད་མོ་ལྟ་མཁན་དག་ལ་སྟེར་བཞིན་ཡོད།
“དགོང་མོ་ཞིག་ལ་ང་ཚོ་ས་ལའེ་ན་ནུབ་ཕྱོགས་ཀྱི་གྲོང་རྡལ་ཆུང་ཆུང་ཞིག་གི་ཕྱི་
རོལ་ནས་ཐང་འབབ་བརྒྱབ་ནས་བསྡད། ང་ཚོ་ནི་ཆུ་བོའི་འགྲམ་དུ་རས་གུར་ཕུབ་ནས་
འདུག་རྒྱུར་དགའ། མཚམས་ལན་རེར་ང་ཚོའི་སྨན་མཆོག་དེ་ང་ཚོའི་བློ་ཡུལ་ལས་འདས་
པ་ཞིག་བྲིན་པ་དང་། ཝེ་ཧྲེན་ཞི་ཕུའུ་ཏུའོ་ཚོ་དཔོན་གྱི་རྨི་ལམ་དུ་མན་ཉི་ཐུའུ'ཡིས་ཁོ་ལ་
སུང་ཝ་ཏ་བླུགས་པའི་དམ་བེ་འགའ་བསྟན། སྐབས་དེ་ནི་དུས་ཚོད་བཅུ་ཡས་མས་ཡིན་པ་
དང་། ང་ཚོ་ཕྱི་ལ་འཁྲབ་སྟོན་བྱེད་དུ་སོང་སྟེ་ཕྱིར་ལོག་མ་ཐག་ཡིན། ངས་རས་གུར་གྱི་ནང་
དུ་སྒྲོན་མེ་བཀར་ཏེ་ཉིན་དེའི་ཡོང་སྒོའི་སྒོར་མོ་བརྩིས་པ་ཡིན། ཡུའེ་ཧན•ཐང་མུའུ་ཡིས་ཚོ་
དཔོན་གྱི་གྱོན་ཆས་མ་ཕུད་པར་བ་རྡོའི་མེ་འགྲམ་དུ་སླ་ངའི་ནང་གདུ་བཞིན་པའི་སྐམས་ཤ་
ལ་ལྟ་ཞོར་དུ་སློབ་དཔོན་ཆེན་མོས་རྟ་ཡི་སྒ་ཆས་སོགས་ལེན་པ་དེར་བལྟ་རྒྱུར་བསྒྲུག་འདུག
“ཚང་ཚིང་གི་ལྗོན་པའི་གསེབ་ནས་གློ་བུར་དུ་ཤོག་སྦག་གི་སྒྲ་ལྟ་བུ་ཞིག་གྲག་པ་ན།
ཡུའེ་ཧན·ཐང་མུའུ་ཡིས་ཁ་ནས་འུན་ཞེས་ཤོར་པ་དང་། སྒྲོག་རུས་སྟེང་བབས་པའི་མདེའུ་
ཆུང་ཆུང་དེ་བླངས་རྗེས། བོའུ་སྐད་གྲགས་སའི་ཕྱོགས་སུ་མཆོངས་ཏེ། བྱིས་པ་ཞིག་གི་
གཉའ་ལྟག་ནས་བཟུང་སྟེ་ཁྲིད་ཡོང་། བྱིས་པ་དེ་ནི་ཧ་ལམ་ལོ་དགུའམ་བཅུའི་ཡས་མས་
ཤིག་རེད། ཁོས་བྱ་སྤུའི་བར་ཚངས་ཅན་གྱི་ལྭ་བ་ཞིག་གྱོན་ཡོད་པ་དང་། ལག་ཏུ་བོའུ་མཆུ་
ལ་རྩི་བྱུགས་པའི་ལའེ་ཧྥུ་མེ་མདའ་ཞིག་བཟུང་འདུག་ལ། བོའུ་མཆུ་ནི་རང་འབབ་ཆུའི་སྦུ་
གུའི་སྦོམ་ཕྲ་དང་མཚུངས།
ཡུའེ་ཧན·ཐང་མུའུ་ཡིས “ཝེ། སྐྱག་ཕྲུག ཁྱོད་ཀྱིས་ཅིའི་ཕྱིར་ང་ལ་མེ་མདས་བརྒྱབ་
པ་ཡིན། ཅེ་ཧྥུ། ཁྱོད་ཡོང་ནས་ཐབ་ཀྱི་ཤ་ལ་ལྟོས་དང་། ཤ་འཚིག་ཏུ་འཇུག་མི་ཉན། ངས་མེ་
མདས་རྒྱག་མཁན་གྱི་སྐྱག་ཕྲུག་འདིར་ཁ་ཞིག་འདྲི” ཟེར།
“བྱིས་པ་དེས་རྩོམ་པ་པོ་ཞིག་གིས་བཤད་པའི་སྐད་ཆ་སྟེ “སྙིང་ཆུང་སྡར་མའི་དབྱིན་
ཏི་ཨན་པ། ཁྱོད་ཀྱིས་ང་མེ་ཤིང་སྟེང་བསྐྱོན་ནས་བསྲེག་ཕོད་ན། མི་དཀར་གྱིས་ཁྱོད་ཚོ་རྩྭ་ཐང་
ནས་རྩ་མེད་དུ་བཟོ་ངེས། ང་འགྲོ་རུ་ཆུགས། དེ་མིན་ན་ངས་ཨ་མར་བཤད་ངེས་ཡིན’ ཟེར།
“ཡུའེ་ཧན·ཐང་མུའུ་ཡིས་བྱིས་པ་དེ་ལྟེབ་ཆོག་པའི་རྐུབ་སྟེགས་ཤིག་གི་སྟེང་སྡོད་དུ་
བཅུག་པ་དང་། ཁོ་རང་བྱིས་པ་དེའི་གམ་དུ་འགྲེང་སྟེ “ཁྱོད་ཀྱིས་ང་ལ་ཅིའི་ཕྱིར་མེ་མདས་
བརྒྱབ་པ་ཡིན། ཁྱོད་ཀྱིས་མེ་མདའི་ཁོག་ལ་མདེའུ་དེད་ཡོད་པ་མ་ཤེས་པ་ཡིན་ནམ” ཞེས་དྲིས།
“བྱིས་པ་དེས་མགོ་བོ་དགྱེ་ནས་ཡུའེ་ཧན • ཐང་མུའུ་ཡི་ཤྭ་ལྤགས་ཀྱི་ལྭ་བ་དང་། བྱ་
རྒོད་ཀྱི་སྒྲོ་ལ་བལྟས་ཏེ་རྣམ་རིག་གྲུང་པའི་ངང་འདྲི་རྒྱུར། ‘ཁྱོད་དབྱིན་ཏེ་ཨན་པ་ཡིན་
ནམ' ཞེས་དྲིས། ཡུའེ་ཧན·ཐང་མུའུ་ཡིས ‘ཡིན’ ཞེས་བཤད་པ་ན། བྱིས་པ་དེས་རྐང་
བ་འགུལ་བཞིན 'དེས་ན་ད་དེ་རེད་ ཟེར། བྱིས་པ་དེའི་སྙིང་ནི་ངོ་མ་ཆེ་བ་ལ། ངས་ཁོའི་
སྙིང་སྟོབས་དེ་མཐོང་བ་དང་། ཐབ་ཀྱི་ཤ་དཀྲུག་རྒྱུ་ཡང་བརྗེད།
“ཡུའེ་ཧན·ཐང་མུའུ་ཡིས ‘ཨ་ཧོ། ‘ངས་ཧ་གོ་བྱུང་། ཁྱོད་ནི་དགྲ་ཤ་རྩོད་མཁན་
ཆུང་ཆུང་ཞིག་རེད། ཁྱོད་ཀྱིས་དབྱིན་ཏི་ཨན་པ་བསད་ནས་ཚར་དུ་འཇུག་པར་དམ་བཅས་
ཡོད་དམ། དེ་ཨེ་རེད། སྐྱག་ཕྲུག’ ཅེས་བཤད།
“བྱིས་པ་དེས་མ་དགའ་བའི་ངང་མགོ་བོ་ལྡེམ་ལྡེམ་བྱས། ཁོའི་མེ་མདས་མི་གཅིག་
ཀྱང་མ་བསད་པར་ཁོའི་སེམས་ཀྱི་གསང་བ་དེ་གཞན་ལ་བཤད་དགོས་བྱུང་བས། ལུས་
ནས་དེ་ལྟར་བྱེད་མི་འདོད་པའི་རྣམ་འགྱུར་ཞིག་མངོན།
“ཡུའེ་ཧན·ཐང་མུའུ་ཡིས‘སྐྱག་ཕྲུག ཁྱོད་ཀྱི་སྡོད་ས་གང་དུ་ཡོད། ཁྱོད་གང་ནས་
བསྡད་ཡོད་པ་ཡིན། འདི་འདྲའི་འཕྱི་མོ་ཞིག་ལ་ཁྱོད་ད་དུང་ཡུལ་དུ་མ་ལོག་ན། ཁྱོད་ཀྱི་ཨ
མས་སེམས་ཁུར་བྱེད་ངེས། ཁྱོད་ཚང་གང་དུ་ཡོད། ང་ལ་ཤོད་དང་ངས་ཁྱོད་སྐྱེལ་ནས་འགྲོ་
ཞེས་བཤད།
“བྱིས་པ་དགོད་ཞོར་དུ‘དེ་ནི་ཁྱོད་ཀྱིས་སྒྲུབ་ཐབས་མེད། ངེད་ཚང་སྡོད་ས་འདི་
ནས་ལེ་དབར་སྟོང་ཕྲག་འགའི་ཕ་རོལ་ན་ཡོད’ཅེས་ཕར་ཕྱོགས་སྟོན་བཞིན་ལག་པས་
ཕྱག་རྒྱ་བྱས་པ་དང་། ཡང“ང་འདི་ནས་འབབ་དོན་ནི་རླངས་འཁོར་གྱི་ཞབས་ཞུ་པས་
ངས་ཉོས་པའི་སྤ་སེ་ཡི་ལམ་ཐག་ལས་བརྒལ་ཟིན་ཞེས་བཤད་དེ་འདི་ནས་འབབ་ཏུ་བཅུག་
པ་ཡིན’ཟེར། ཁོས་ཡུའེ་ཧན·ཐང་མུའུ་ལ་ཞིབ་ལྟ་ཞིག་བྱས་རྗེས། གློ་བུར་དུ་ཡིད་ལ་ཐེ་
ཚོམ་ཞིག་སྐྱེས་ནས་བཤད་རྒྱུར‘ངས་མནའ་བསྐྱལ་ནས་བཤད་ཐུབ། ཁྱོད་ནི་དབྱིན་ཏེ་
ཨན་པ་ཞིག་མ་རེད། ཁྱོད་ཀྱི་གོན་པ་གོན་ལུགས་ནི་དབྱིན་ཏེ་ཨན་པ་དང་མཚུངས་ནའང་།
སྐད་ཆ་བཤད་སྟངས་དབྱིན་ཏེ་ཨན་པ་དང་མི་མཚུངས། དབྱིན་ཏེ་ཨན་པ་ཡིས ‘ཆེས་
ལེགས་པོ་འདུག”དང‘མི་དཀར་ཤི་རྒྱུ་ཚོ’ཞེས་པ་ལས་བཤད་མི་ཤེས། ཁྱོད་རྒྱ་སྲང་དུ་
དབྱིན་ཏི་ཨན་པར་བརྫུས་ནས་སྨན་འཚོང་བའི་མགོ་སྐོར་གཏོང་མཁན་ཡིན་ངེས། ངས་
ཐེངས་ཤིག་ལ་ཁུན་ཞི་ནས་འདི་ལྟ་བུའི་མི་རིག་མྱོང'ཟེར།
“ཡུའེ་ཧན·ཐང་མུའུ་ཡིས‘ང་ནི་ཐ་མག་ཞུའེ་ཅ་ཚོང་ཁང་གི་སྒོ་བྱང་ངམ། ཡང་
ན་མུ་འབྲེལ་རི་མོའི་ནང་གི་ཐའེ་མན་ཉི་ཡིན། དེར་ཁྱོད་ཀྱིས་སེམས་ཁུར་བྱེད་མི་དགོས།
ཚོ་དཔོན་གྱི་གྲོས་ཚོགས་ཀྱི་གླེང་བྱ་ནི་ཁྱོད་ཇི་ལྟར་ཐག་གཅོད་རྒྱུ་དེ་རེད། ཁྱོད་ནི་ཡུལ་
ནས་བྲོས་ཡོང་བ་རེད། ཁྱོད་ཀྱིས་ཨེ་ཨར་སི་ཡིས་སྒྲུང་གཏམ་ལ་བལྟས་མྱོང་ངེས། ཁྱོད་
ཀྱིས་གཤིས་རྒྱུད་དུལ་བའི་དབྱིན་ཏི་ཨན་པ་ཞིག་ལྐོག་གསོད་བྱེད་པའི་སྐབས་སུ
“འཆི་རུ་སོང་། དབྱིན་ཏེ་ཨན་པ། ཁྱོད་ཀྱིས་ཐེངས་བཅུ་དགུར་དགྲ་ཤ་རྩོད་མཁན་ལ་དམའ་
འབེབ་བྱས་སོང”ཞེས་དེ་ལྟར་མི་བཤད་པའི་རྒྱུ་མཚན་ཅི།
“བྱིས་པ་དེས་ཡུད་ཙམ་ལ་འདང་བརྒྱབ་རྗེས། ‘ང་འཆུགས་སོང་། ང་ནུབ་ཕྱོགས་སུ་
བཤད་རྒྱུན་ལྟར་ན་གྲོག་རོང་ཆེན་མོའི་ནང་ནི་ཀླ་ཀློའི་ས་ཡིན་ཟེར།' ཁོས་
ཡུའེ་ཧན·ཐང་མུའུ་ཡི་ཕྱོགས་ལ་ལག་པ་བསྲིངས་ཤིང་། ཁྲམ་པ་ཆུང་ཆུང་དེས“ངས་ཁྱོད་
ལ་མེ་མདས་བརྒྱབ་པ་ཡིན། སྐུ་ཞབས། ཁྱོད་ཀྱིས་བཟོད་གསོལ་གནང་རོགས། ཁྱོད་ལ་རྨས་
སྐྱོན་ཅི་ཡང་བྱུང་མེད་པར་སྨོན’ཟེར་བ་དང་། ཁོས་ད་དུང་ཡིན་ནའང་། ཁྱོད་ཀྱིས་ངེས་
པར་དུ་སེམས་ཆུང་བྱེད་དགོས། ཉེན་རྟོག་པས་དབྱིན་ཏི་ཨན་པའི་ཚུལ་ཆས་སྤྲས་པའི་མི་
ལ་ངེས་པར་དུ་ལའེ་ཧྥུ་མེ་མདའ་བཀོལ་བ་ཡིན’ཟེར་བ་ན། ཡུའེ་ཧན•ཐང་མུའུ་སྐད་ཆེན་
པོས་བགད་པ་དང་། བགད་ཚར་རྗེས་ཀི་རིང་ཞིག་བཏབ་ནས་བྱིས་པ་དེ་ལག་ཏུ་བཟུང་ནས་
ཡང་དབྱིན་ཁྲུ་བཅུ་ཙམ་འཕངས་རྗེས་སླར་ཡང་བཟུང་། ཁྱིམ་ནས་བྲོས་ཡོང་བའི་བྱིས་པ་
དེ་རང་གི་གཉའ་བར་འཁུར། བྱིས་པས་ཤྭ་ལྤགས་ཀྱི་སློག་པའི་སྟེང་ཐུར་དུ་དཔྱང་བའི་རྒྱན་
ཆ་རྒོད་སྒྲོ་ལ་རེག་པ་དང་། དགའ་སྤྲོ་སྐྱེ་བཞིན་པ་ནི་རིམ་པ་དམའ་བའི་མིའི་སྟེང་ནས་རང་
གི་གཟི་ཉམས་མངོན་པ་དང་རང་གི་བདེ་སྐྱིད་འཚོལ་བའི་མི་དཀར་དང་མཚུངས། དུས་དེ་
ནས་བཟུང་། ཡུའེ་ཧན·ཐང་མུའུ་དང་བྱིས་པ་དེ་གཉིས་གྲོགས་པོར་གྱུར། བྱིས་པ་མ་རབས་
དེ་དང་གདུག་རྩུབ་ཆེ་བའི་མི་དེ་གཉིས་འགྲིག་ཅིང་མཐུན་པར་གྱུར། ཁོའི་མིག་མདངས་
ལས་ཤེས་ཐུབ་པ་ནི། ཇི་ལྟར་བྱས་ན་དགྲ་སྟ་ཞིག་དང་ཤྭ་ལྤགས་ཀྱི་ཀོ་ལྷམ་ཆུང་ཆུང་ཞིག་
འཐོབ་པ་དེ་རེད།
“ང་ཚོས་རས་གུར་ནང་ནས་དགོང་འཚལ་འཐུང་། བྱིས་པ་དེའི་མིག་ནང་དུ་ང་དང་
སློབ་དཔོན་ཆེན་མོ་གཉིས་ནི་རང་བཞིན་གྱི་འཐབ་མོ་བ་དཀྱུས་མ་གཉིས་དང་།
འཐབ་འཁྲུག་གི་སྐབས་སུ་འཐབ་ར་ཟང་ཟིང་དུ་སྒྱུར་བྱེད་ཀྱི་མི་སྣ་ཙམ་རེད་སྙམ་འདུག
ཁོ་སུང་ཝ་ཏ་བླུགས་པའི་སྒམ་ཆུང་ཞིག་གི་སྟེང་དུ་ཙོག་པ་ན། སྐེ་ཚིགས་ཅོག་ཙེའི་ངོས་ལ་སླེབས་
པ་ཙམ་ཡིན། ཁོའི་ཁ་ནང་དུ་ཤ་རྡོག་ཅིག་བརྫངས་ཡོད། ཡུའེ་ཧན•ཐང་མུའུ་ཡིས་ཁྱོད་ཀྱི་
མིང་ལ་ཅི་ཟེར་ཞེས་དྲིས་པ་ན། ཁོས་ཤ་ལྡོད་ཞོར་དུ“ལུའོ་དབྱི”ཞེས་ལན་བཏབ། ཡང་
བསྐྱར་ཁོའི་རུས་དང་སྡོད་གནས་འདྲི་དུས། ཁོས་མགོ་བོ་གཡུག་བཞིན“ངས་ཁྱོད་ཚོར་
མི་བཤད། ཁྱོད་ཚོར་བཤད་ན་ཁྱོད་ཚོས་ང་ཕྱིར་ཡུལ་ལ་བསྐྱལ་ངེས། ང་ཁྱོད་ཚོ་དང་མཉམ
དུ་སྡོད་འདོད། ང་འདི་ལྟ་བུའི་རི་མགོ་བ་ཁའི་འཚོ་བ་ལ་དགའ་བ་ཡིན། ཁྱིམ་དུ་སྡོད་
སྐབས་ཀྱང་ང་ཚོ་བྱིས་པ་ཚོས་ཁང་བའི་རྒྱབ་ཀྱི་ར་སྐོར་ནང་དུ་བ་རྡོ་བཙུགས་ཏེ་ཟ་མ་
སྐོལ་མྱོང་། ཁོ་ཚོས་ངའི་མིང་ལ་སྤྱང་དམར་ལུའོ་དབྱི་ཟེར། མིང་འདི་ནི་མིང་ངན་པ་ཞིག་
མ་རེད། ངས་ཀྱང་ཁོ་ཚོར་དེ་ལྟར་འབོད་དུ་བཅུག་པ་ཡིན། ང་ལ་ད་དུང་སྐམས་ཤའི་རྩིབ་
མ་ཞིག་བྱིན"ཞེས་བཤད།
“ང་ཚོས་བྱིས་པ་དེ་ང་ཚོའི་གྲལ་ནས་འདུག་ཏུ་མི་འཇོག་ཀ་མེད་བྱུང་། ང་ཚོས་ཀྱང་
ཁོའི་ཁྱིམ་མི་རྣམས་སེམས་འཚིགས་ནས་སྡོད་བཟོད་མེད་པར་གྱུར་ཡོད་པ་ཤེས། ཨ་མ་དང་
ཁུ་བོ་ཧ་ལི། ཨ་ནེ་ཅན། ཉེན་རྟོག་པའི་ཅུས་ཀྲང་སོགས་ཀྱིས་ཐབས་བརྒྱ་ཇུས་སྟོང་གིས་
ཕྱོགས་ཡར་མར་ལ་རྩད་བཅད་ནས་ཁོ་འཚོལ་བཞིན་ཡོད། ཡིན་ནའང་། ཁོའི་ཁ་ནས་རང་
གི་གནས་ཚུལ་གྱི་སྐོར་ཚིག་གཅིག་ཀྱང་མ་བུད། ཉིན་གཉིས་ལས་མ་འགོར་བར་ཁོ་ནི་ང་
ཚོའི་ཚོགས་པའི་ནང་གི་གཡང་རྟེན་དུ་གྱུར། ང་ཚོའི་སེམས་སུ་ཁོའི་ཁྱིམ་བདག་ཁོ་འཚོལ་
དུ་མ་འོངས་ན་འདོད་བཞིན་ཡོད། ཁེབས་དམར་པོ་བརྒྱབ་པའི་ཤིང་རྟ་ལས་ལས་གཉེར་
བྱེད་སྐབས། ཁོ་ཡང་ང་ཚོའི་ཁྲོད་དུ་ཞུགས་ཏེ་སྨན་གྱི་དམ་བེ་སྐུ་ཞབས་པི་ཏེ་སི་ལ་སྟེར་བ་
དང་། ཁོ་རང་ཡིད་སེམས་ཚིམས་ནས་ཡོད་པའི་རྣམ་པ་དེ་ནི་སྒོར་མོ་ཉིས་བརྒྱ་ཡིན་པའི་
རྒྱལ་པོའི་ཅོད་པན་བསྐྱུར་ནས་གློ་བུར་དུ་ཕྱུགས་ཐོག་ཏུ་བུད་དེ་སྒོར་མོ་ཁྲི་བརྒྱ་ཕྲག་ལྷག་གི་
རྒྱུ་ནོར་ཡོད་པའི་བུ་མོ་ཞིག་ལ་རེ་སྙེག་བྱེད་པའི་རྒྱལ་སྲས་ཤིག་དང་མཚུངས། ཐེངས་ཤིག་
ལ། ཡུའེ་ཧན·ཐང་མུའུ་ཡིས་ཁོའི་ཨ་ཕའི་སྐོར་དྲིས་པ་ན། ཁོས ‘ང་ལ་ཨ་ཕ་མེད། ཁོས་ང་
ཚོ་བཞག་ནས་ལྡོམ་སོང་། ངའི་ཨ་མས་སྡུག་མ་ཐེག་པར་ངུ་བཞིན་ཡོད། ཨ་ནེ་ལུའུ་ཞི་ཡིས་
བཤད་ན་ཁོ་ནི་མི་ཞད་མེད་པ་ཞིག་རེད་ཟེར།' ང་ཚོའི་ཁྲོད་ཀྱི་མི་ཞིག་གིས“ཅི་ཟེར། མི་
ཞད་མེད་པ་ཞེས་པའི་དོན་ཅི་རེད'ཅེས་དྲིས་པ་ན། བྱིས་པ་དེས‘མི་ཞད་མེད་པ་ཞེས་པའི་
དོན་ནི་ངས་འདང་ཞིག་རྒྱག འོ་མི་ཞད་མེད་པ་ནི་རེ་བ་དང་དམིགས་ཡུལ་ཅི་ཡང་
མེད་པར་ཉི་མ་སྐྱེལ་ཐབས་བྱེད་མཁན་ལ་ཟེར། དེའི་དོན་ནི་ཅི་ཞིག་ཡིན་པ་ངས་ཀྱང་མི་
ཤེས’ཟེར། ཡུའེ་ཧན•ཐང་མུའུ་ཡིས་ང་ཚོའི་ཚོང་རྟགས་ཏེ། ཉ་ལྕིབས་ཀྱི་ཕྱིན་སྐོགས་དང་
ཤེལ་གྱི་རིལ་བུ་ཆུང་བས་ཁོ་ཡང་ཚོ་དཔོན་ཆུང་བར་སྤྲ་འདོད་མོད། དེར་ང་རང་འཐད་པ་མ་
བྱུང་། ངས་ཁྱིམ་ཚང་ཞིག་གིས་བྱིས་པ་འདི་ལྟ་བུ་ཞིག་བོར་སོང་བས། ནམ་ཞིག་ཁོ་འཚོལ་
དུ་ཡོང་ནས་ཕྱིར་འཁྲིད་སྲིད་པས། གནོད་པ་མེད་ན་ང་ཚོས་ཐབས་ཤེས་གསར་བ་ཞིག་ལ་
ཚོད་ལྟ་བྱེད། ཁོའི་མིང་བྱང་ལག་ལ་ཡོང་ཨེ་ཐུབ་ལ་ལྟ’ཞེས་བཤད།
“དགོང་མོ་དེར། ང་བ་ཁའི་མེ་སྤུངས་འགྲམ་དུ་སླེབས་དུས་ལུའོ་དབྱི་ཡང་སྐུ་ཞབས་
ཆེ་གེ་མོའི་འགྲམ་དུ་བསྡད་ཡོད་པ་དང་། མཐོང་ཆུང་གི་མིག་མདངས་ཀྱིས་ཁོར་བལྟས་
འདུག ངས‘སི་ཉི་ཀེན་ཝེ་ཚི་ཨར’ཞེས་བོས་པ་དང་། རུས་མིང་འདི་ཐོས་མ་ཐག་ཏུ་
ཡིད་ལ་སྐྱུག་མེར་ལྡང་འོངས་ཞེས་བཤད་པ་ན། ཁོས‘སི་ཉི་ཀེན་ཝེ་ཚེ་ཨར། ཕེ། ང་ལ་
འདི་ལྟ་བུའི་མིང་རྣ་ལ་གཟན་པ་ཞིག་མེད'ཟེར།
“བྱིས་པ་དེས་མིག་ཟུང་ཆེར་བགྲད་ནས‘ཅེ་ཧྥུ། ཁྱོད་ལ་ཅི་བྱུང་བ་ཡིན་ནམ'ཟེར།
“ངས་ཡང་བསྐྱར་ཁོར‘སི་ཉི་ཀེན་ཝེ་ཚི་ཨར’ཞེས་བོས་པ་ན། ཁོས་ཡང་བསྐྱར་
ཕེ་ཞེས་བཤད། ‘ང་དེ་རིང་གྲོང་རྡལ་ནས་མི་ཞིག་དང་ཕྲད་བྱུང༌། ཁོས་ཁྱོད་ཀྱི་རུས་འདི་
ང་ལ་བཤད་པ་ཡིན། ཁྱོད་ཀྱིས་རུས་མིང་མི་བཤད་པར་ཁག་མི་འདུག སི་ཉི་ཀེན་ཝེ་ཚི་
ཨར། ངོ་མ་ལྕེ་གཅོག་ལ་ཁད་བྱེད་ཀི’ ཞེས་བཤད།
“བྱིས་པ་དེ་ཁོང་ཁྲོ་ལངས་ཏེ་ལུས་པོ་ཡང་འདར་བཞིན ་ཁྱོད་ཀྱིས་ཉོན་དང་ངས་
ཁྱོད་ལ་བཤད། ཁྱོད་ཀྱིས་ཇི་ལྟར་ཤེས་པ་ཡིན། དེ་ངའི་རུས་མིང་མིན། ངའི་རུས་ནི་ཁོ་ཉི་
ཨར་སི་ཡིན། ཁྱོད་ཀྱིས་ཀློའུ་བཤད་མ་རྒྱག’ ཟེར།
“ངས་གོ་སྐབས་དེ་དང་བསྟུན་ནས་ཁོ་ལ་འདང་རྒྱག་པའི་དུས་ཚོད་མ་བྱིན་པར ་དེ་
ད་དུང་བཙོག་པ་མ་རེད། ངས་ཁྱོད་ནི་རིགས་རུས་མཐོ་ཞིང་ངོ་སོ་ཡོད་པའི་ཁྱིམ་ཚང་ཞིག་
གི་རེད་འདོད་མོད། དེ་འདྲ་ཞིག་མ་རེད། འདི་ན་ཡོད་པའི་སྐུ་ཞབས་ཡུའེ་ཧན • ཐང་མུའུ་
ལགས་ནི་ཁྲའོ་ལུའོ་ཅི་ཚོ་བའི་ཚོ་དཔོན་ཡིན། ལོ་གསར་ཚེས་མགོ་དང་དུས་ཆེན་གྱི་སྐབས་
སུ་ཕྱིང་བས་བཟོས་པའི་སྟོད་འགག་གི་སྟེང་དུ་ཆུ་སྲམ་དགུ་ཡི་རྔ་མ་འདོགས་པའི་ཐོབ་ཐང་
ཡོད། སློབ་དཔོན་ཆེན་མོ་པིན་ཁོ་ལི་ནི་ཧྲ་ཧྲི་པིས་ཡའི་ཟློས་གར་འཁྲབ་མཁན་དང་། པན་
ཀྲའོ་པི་ཝང་རྡུང་མཁན་ཡིན། ང་ལ་སྒོར་མོ་བརྒྱ་ཕྲག་འགའ་ཡོད་པ་ཁེབས་བརྒྱབ་ཡོད་པའི་
ཤིང་རྟའི་ནང་གི་ལྕགས་སྒམ་ནག་པོ་དེའི་ནང་བཞག་ཡོད། ང་ཚོས་གྲོགས་བསྒྲིགས་ཡོད་
པའི་མི་དག་ནི་མི་བདག་མི་རྩད་ཅན་རྐྱང་རྐྱང་ཡིན། མི་དེས་ཁྱོད་ཚང་ནི་དམྱལ་བའི་འཕྲང་
དང་མཚུངས་པའི་སྲང་ལམ་ཞིག་གི་ནང་དུ་ཡོད། ལམ་དེའི་སྟེང་དུ་མི་བགྲོད་གཞུང་ལམ་
མེད་ཅིང་། མི་དང་ར་མ་གཉིས་ཀྱིས་ཅོག་ཙེ་གཅིག་གི་སྟེང་དུ་ལྟོ་ཆས་མཉམ་ཟ་བྱེད་བཞིན་
ཡོད་ཟེར'ཞེས་བཤད།
“བྱིས་པ་དེ་སྤོ་ལངས་ནས་ངུ་ལ་ཁད་བྱེད་བཞིན‘དེ་ལྟ་བུ་ཞིག་མིན’ཟེར་བ་
དང་། ཁོས་སེམས་འཚབ་ཅིང་ཁོང་ཁྲོ་ལངས་པའི་སྒོ་ནས‘དེས་ཉོག་གཏམ་བཤད་བཞིན་
འདུག ངེད་ཚང་ནི་པའེ་དབྱང་ལམ་ཆེན་དུ་ཡོད། ངེད་ཚང་དང་ར་མའི་བར་དུ་འབྲེལ་
བ་ཅི་ཡང་མེད། ཁྱོད་ཀྱིས་གང་དགར་མ་བཤད’ཅེས་ཟེར།
“ངས་ཟུར་ཟའི་སྒོ་ནས‘པའེ་དབྱང་ལམ་ཆེན། དེ་ལྟ་བུ་ཡང་ལམ་ཆེན་ཞིག་ལ་
བརྩིའམ། ལམ་དུམ་བུ་གཉིས་ལས་མི་འདུག ཁྱོད་ཀྱིས་རྒྱ་མ་བརྒྱ་ཡོད་པའི་འཛེར་མའི་
སྒམ་ཆུང་ཞིག་ཤེད་ཀྱིས་འཕངས་ན་ལམ་གྱི་མགོ་ནས་ལམ་གྱི་མཇུག་བར་སླེབས་ཐུབ།
པའེ་དབྱང་ལམ་ཆེན་ཟེར་བ་དེ་གླེང་གིན་མ་འདུག'ཅེས་བཤད།
“བྱིས་པ་དེས‘དེ་འདྲ་ཞིག་ག་ལ་ཡིན། ལམ་དེའི་རིང་ཚད་ལ་ལེ་དབར་འགའ་
ཡོད། ངེད་ཚང་གི་སྒོ་རྟགས་ནི༨༦༢ཡིན། ར་སྐོར་གྱི་རྗེས་སུ་ཁང་བ་ཡང་མང་པོ་ཡོད། ཁྱོད་
ལ་ཅི་བྱུང་བ་རེད། ཅེ་ཧྥུ། ཨེད། ངོ་མ་སུན་སྣང་སྐྱེས་པ་ཞིག་རེད'ཟེར།
“ངས‘ཆོག་གི ཆོག་གི མི་དེ་འཆུགས་སོང་ནའང་ཐང་། ཡང་ན་ཁོས་བཤད་
པ་ནི་བྱིས་པ་གཞན་ཞིག་ཡིན་ནའང་ཐང་། ད་ང་ཁོར་ཐུག་ན་ངས་ཁོར་བསམ་ཞིག་ཤེས་
སུ་བཅུག་སྟེ། ཁོས་གཞུག་ནས་སྐད་ཆ་གང་འདོད་དུ་བཤད་མི་ཐུབ་པ་ཞིག་ཏུ་གཏོང་རྒྱུ་
ཡིན’ ཞེས་བཤད། དགོང་འཚལ་འཐུང་རྗེས་ང་གྲོང་རྡལ་དུ་སོང་སྟེ་གློག་འཕྲིན་ཞིག་
བཏང་། གློག་འཕྲིན་འབྱོར་ཡུལ་ནི་དབྱི་ལི་ནུ་སི་ཁུལ་གྱི་ཁུན་ཞི་གྲོང་ཁྱེར་པའེ་དབྱང་
ལམ་ཆེན་གྱི་སྒོ་རྟགས༨༦༢པ། ལྕམ་མོ་ཁོ་ཉི་ཨར་སི་ཡིན། ནང་དོན་ནི་ཁྱོད་ཀྱི་བྱིས་པ་ང་
ཚོའི་གམ་དུ་ཡོད་པས། བདེ་མོ་འཚམས་པོའི་ངང་ཡོད་པ་དང་། ཇི་ལྟར་སྒྲུབ་དགོས་པའི་
ལན་ཞིག་བསྐུར་རོགས་ཞེས་པ་དེ་ཡིན། དུས་ཚོད་གཉིས་འགོར་རྗེས་གློག་འཕྲིན་ལ་ཕྱིར་
ལན་འབྱོར་ཏེ། ཁྱོད་ཀྱིས་ཁོ་མིག་གིས་འཚོས་ཏེ་སྡོད་དང་། ང་མེ་འཁོར་ཐེངས་རྗེས་མར་
བསྡད་དེ་བྱིས་པ་ལེན་དུ་ཡོང་ཟེར།
“མེ་འཁོར་ཐེངས་རྗེས་མ་སླེབས་པའི་དུས་བཅད་ནི་ཉིན་གཉིས་པའི་ཕྱི་དྲོའི་
དུས་ཚོད་དྲུག་གི་སྟེང་ཡིན། ང་དང་ཡུའེ་ཧན•ཐང་མུའུ་ཡིས་བྱིས་པ་ཁྲིད་ནས་མེ་འཁོར་
འབབ་ཚིགས་ལ་བསྒུག་ཏུ་སོང་། ཁྱོད་ཀྱིས་ཕྱོགས་ཡར་མར་ལ་ཇི་ལྟར་བལྟས་ཀྱང་ཝེ་
ཧྲེན་ཞི་ཕུའུ་ཏུའོ་ཏ་ཚོ་དཔོན་ཞིག་མཐོང་མི་ཐུབ། དེའི་ཚབ་ཏུ་མཐོང་བ་ནི་སྐུ་ཞབས་ཡུའེ
ཧན·ཐང་མུའུ་རེད། ཁོས་ལུས་ཧྲིལ་པོར་དབྱང་ཀོ་ལུའུས་པོ་ཞུན་གྱི་མི་ཡིས་ཆས་
སྤྲས་ཡོད་པ་དང་། འོད་ཡུག་ཡུག་བྱེད་པའི་ཀོ་ལྷམ་དང་ཚོང་རྟགས་གྲགས་ཅན་གྱི་མགུལ་
ཆིངས་བརྒྱབ་ཡོད། ཡུའེ་ཧན•ཐང་མུའུ་སློབ་ཆེན་འགྲིམས་སྐབས་གཟུགས་འདས་རིག་
པ་དང་སྤོ་ལོ་ལས་གཞན་གོམས་སྲོལ་འདི་དག་སྦྱངས་པ་ཡིན། གལ་ཏེ་ཁོའི་ཤ་མདངས་
སེར་པོ་མིན་པ་དང་སྐྲ་ལོ་ནག་ཅིང་དྲང་མོ་མིན་ཚེ། ཁྱོད་ཀྱི་སེམས་སུ་ཁོ་དང་ཁ་པར་ཨང་
གྲངས་ལག་དེབ་སྟེང་གི་མི་དཀྱུས་མ་དང་ཁྱད་པར་མེད་སྙམ་ངེས། མི་དེ་དག་གིས་དུས་
དེབ་མངག་ཉོ་བྱེད་པ་དང་། ས་སྲོད་ལ་ཚི་ལེན་གཅིག་པུ་གྱོན་ནས་ར་སྐོར་ནང་རྩྭ་འབྲེག་
འཕྲུལ་ཆས་ཀྱིས་རྩྭ་འབྲེག་བཞིན་ཡོད།
“མེ་འཁོར་དལ་མོའི་ངང་འབབ་ཚིགས་སུ་འབྱོར། ལྭ་བ་སྐྱ་མདོག་ཅན་ཞིག་གྱོན་
ཞིང་སྐྲ་ལོ་འོད་ཡུག་ཡུག་བྱེད་པའི་ལྕམ་ཆུང་ཞིག་མེ་འཁོར་ལས་བབས་མ་ཐག་འཚབ་
འཚུབ་ངང་ཕྱོགས་བཞིར་སྐོར་ལྟ་བྱེད་ཅིང་། བྱིས་པ་དེས་མོ་མཐོང་མ་ཐག་སྐད་གསང་
མཐོན་པོས“ཨ་མ”ཞེས་བོས་པ་ན། མོས་ཕྱིར་ཨ་ལན་ཕྱིན་པ་དང་། རྒྱུག་ཡོང་སྟེ་བུ་ཆུང་
པང་དུ་བསྡམས། ད་ལྟ་དབྱིན་ཏི་ཨན་པ་དག་རི་ལས་ཤོད་ལ་འབབ་ཆོག་སྟེ། སྤྱང་དམར་
ལུའོ་དབྱི་ཡི་ལའེ་ཧྥུ་མེ་མདར་སེམས་ཁྲལ་བྱེད་དགོས་དོན་མི་འདུག ཁོ་ཉི་ཨར་སི་ལྕམ་
མོ་ང་དང་ཡུའེ་ཧན•ཐང་མུའུ་གཉིས་ཀྱི་མདུན་དུ་ཡོང་ནས་བཀའ་དྲིན་ཞུས་པ་དང་། མོའི་
རྣམ་པར་བལྟས་ན་བུད་མེད་ཕལ་བ་དག་ལྟར་ཡིད་འགུལ་ཐེབས་ནས་ཅི་བྱེད་དགོས་པ་
ཡང་མི་ཤེས་པའི་རྣམ་པ་དེ་མི་འདུག མོར་སྐད་ཆ་མི་མང་བ་དེས་དག་དག་མོའི་ཡིད་
སེམས་རྣམ་དག་ཡིན་པ་དེ་མཚོན་ཡོད། ངས་ངག་ད་མ་དིག་གིས་བཀའ་དྲིན་ཞུ་མི་དགོས་
ཚུལ་ལབ། ལྕམ་མོ་དེས་བརྩེ་བའི་འཛུམ་ཞིག་བཏོད་པ་དང་། དེ་ལས་ངེད་གཉིས་སྔོན་ཆད་
ཅིག་ནས་ཕན་ཚུན་ངོ་ཤེས་པ་དང་མཚུངས། སྐབས་དེར་སྐུ་ཞབས་ཡུའེ་ཧན•ཐང་མུའུ་
ཡང་ལྟད་མོ་ལ་ལྟ་རུ་ཡོང་བ་དང་། དེ་ལྟར་སྒྲུབ་འོས་པའི་སྐད་ཆ་འགའ་ཡང་བཤད་སོང་།
ངས་བྱིས་པའི་ཨ་མས་ཡུའེ་ཧན·ཐང་མུའུ་སུ་ཞིག་ཡིན་པ་ཤེས་བཞིན་མེད་པ་རྟོགས་བྱུང་
ལ། ཡིན་ནའང་ཁོའི་སྨྲ་བརྗོད་ཀྱི་ནུས་པར་མཉམ་འཇོག་བྱས་ཡོད་པས། ཁོས་བཤད་པ་
དག་ལ་ཚིག་རེ་གཉིས་ཀྱིས་ཕྱིར་ལན་བཏབ།
“བྱིས་པ་དེས་ཁོའི་ཨ་མར་ང་ཚོ་གསལ་བོར་ངོ་སྤྲོད་བྱས་པ་དང་། གཟའ་འཁོར་
གཅིག་ལ་ཚིག་རྒྱན་རིག་པ་སྦྱངས་པའི་ཁོར་མཚོན་ན། ངོ་སྤྲོད་བྱས་པ་ནི་ཁ་གསལ་ལ་དོན་
འདུས་པ་ཞིག་རེད། ཁོ་ང་ཚོའི་གམ་ནས་ཡར་ལྡིང་མར་ལྡིང་བྱས་ཤིང་། ཡུའེ་ཧན·ཐང་མུའུ་
ཡི་བརླ་སྒང་སྟེང་དུ་འགོས་ན་འདོད་འདུག ཁོས“ཨ་མ། ཁོའི་མིང་ལ་ཡུའེ་ཧན•ཐང་
མུའུ་ཟེར། ཁོ་ནི་དབྱིན་ཏི་ཨན་པ་རེད། ཐོག་ཁེབས་དམར་པོའི་ཤིང་རྟ་ལས་སྨན་འཚོང་
བཞིན་ཡོད། ངས་ཁོ་ལ་མེ་མདས་བརྒྱབ་ནའང་། ཁོས་ང་ལ་གཅར་རྡུང་བྱས་མ་བྱུང་།
ཅེ་ཧྥུ་ཞེས་འབོད་པ་འདི་ཡང་ཡུལ་ངེས་མེད་འགྲིམས་པའི་གྲྭ་པ་ཞིག་ཡིན། ཁྱོད་སོང་སྟེ་ང་ཚོ་
སྡོད་སའི་གནས་གཞི་ལ་ལྟ་རོགས། དེ་ལྟར་བྱས་ན་ཆོག་གམ། ཨ་མ” ཟེར།
“བུ་ཆུང་ནི་ཨ་མའི་སྙིང་གི་ཕྱེད་ཀ་ཡིན་པས། མོས་གོ་སྐབས་རེ་བྱུང་ན་བུ་ཆུང་པང་
དུ་སྡོམ་པར་བྱེད་པས། རྣམ་པ་འདིས་ཡོད་ཚད་གསལ་བཤད་བྱེད་ཐུབ། བུ་ཆུང་དགའ་སྤྲོ་
སྐྱེ་བའི་དོན་ཞིག་ཡིན་ན་མོས་མི་སྒྲུབ་པ་ཞིག་མེད། མོས་ཅུང་ཐེ་ཚོམ་དང་བཅས་སྐྱེས་པ་
དེ་ཚོར་མིག་མདའ་ཞིག་འཕངས། ངའི་ཚོར་བ་ཞིག་ལ་མོའི་སེམས་ནས་ཡུའེ་ཧན•ཐང་
མུའུ་ནི་སྐྲ་འཁྱིལ་མེད་ནའང་། བལྟས་ན་སྐུ་དྲག་ཅིག་ཡིན་པར་འདོད་བཞིན་ཡོད་ལ། སྐུ་
ཞབས་ཅེ་ཧྥུ་ནི་བུད་མེད་དགའ་བའི་སྐྱེས་པའི་རིགས་མིན་ནའང་། བུད་མེད་ལ་རྒྱུས་ལོན་
བྱེད་པའི་སྐྱེས་པའི་རིགས་རེད་སྙམ་གྱིན་ཡོད།
“ང་ཚོ་ནི་པུར་སྲུང་བའི་ཁྱིམ་མཚེས་དང་འདྲ་བར་དགའ་སྤྲོའི་ངང་གནས་གཞི་ལ་
ལོག མོས་ང་ཚོའི་ཐོག་ཁེབས་བརྒྱབ་པའི་ཤིང་རྟ་དང་བྱིས་པ་མལ་སའི་གནས་ལ་བལྟས་
རྗེས་ལག་ཕྱིས་ཆུང་བ་དེ་བཟུང་ནས་མིག་ཟུར་འབྱིད་བཞིན་འདུག སློབ་དཔོན་ཆེན་
མོས་པན་ཀྲུའོ་པི་ཝང་གི་རྒྱུད་སྐུད་གཅིག་ལ་བརྟེན་ནས་ང་ཚོར་ཝེ་ཨར་ཏི་ཟློས་གར་ཁྲོད་
ཀྱི‘ཡིའུ་དབྱིན་སྙན་ངག་པ’ཞེས་པའི་རོལ་དབྱངས་དེ་བརྡུངས་ཏེ། ཧྭ་མོ་ལའེ་ཐེ་ཡི་ཁེར་
བཤད་རྒྱག་བསམ་སྐབས། རྟ་ཞིག་ཐག་པར་དཀྲིས་པས། ཁོས་རྒྱུན་དུ་སྣོག་རྒྱག་གི’ ཞེས་
བཤད་བཞིན་ལྟ་བར་སོང་།
“ས་རུབ་རྗེས། ང་དང་ཡུའེ་ཧན•ཐང་མུའུ་ཕྱིར་མ་རྨོས་ལོ་ཏོག་ཉོ་འཚོང་མགྲོན་
ཁང་དུ་ཡོང་། ང་ཚོ་མི་བཞི་བོས་གནས་དེ་ནས་དགོང་འཚལ་འཐུང་། དཀའ་ཁག་
ནི་དགོང་འཚལ་འཐུངས་རྗེས་ནས་མགོ་བརྩམས་པ་ཡིན། རྒྱུ་རྐྱེན་ནི་སྐུ་ཞབས་ཡུའེ་
ཧན·ཐང་མུའུ་སྐབས་དེར་རིག་པ་སྐྲ་རྩེ་ན་རྒྱུ་བཞིན་ཡོད། ངས་བལྟས་ན་མི་རྒྱུད་དམར་པོ་
དེར་ཤེས་རྒྱ་ཆེ་བ་དང་། ཁོས་སྐད་ཆ་བཤད་ན་ཆུ་བཞུར་བཞུར་བྱེད་པས། དེ་དབྱི་ཏ་ལའི་
ཐུག་པ་དང་མཚུངས། ཁོའི་ཉམས་འགྱུར་ལྡན་པའི་སྐད་ཆ་ལ་ཚིག་རྒྱན་སྣ་ཚོགས་ཀྱིས་
སྤྲས་ཡོད་པ་དང་། བརྗོད་འདོད་པ་དག་ཚིག་མཚམས་གསལ་ལ་ཉམས་སྣང་ལྡན་པའི་
སྒོ་ནས་བརྗོད་ཡོད་པས་ཡིད་ལ་འབབ་པ་ཞིག་ཡིན། ངའི་ཡིད་ལ་ངས་ཁོས་བཤད་པའི་
སྐད་ཆར་ཉན་མྱོང་ཞེས་འདོད་མོད། དོན་ངོ་མར་ཁོས་དེ་རིང་བཤད་པ་དེ་ངས་སྔོན་ཆད་
ཉན་པ་དང་གཏན་ནས་མི་འདྲ། ཁྱད་པར་ནི་སྐད་ཆའི་གྲངས་ཚད་ཀྱི་སྟེང་ན་མེད་པར་
བརྗོད་ཐབས་ཀྱི་སྟེང་དུ་འདུག དེ་ཡང་བརྗོད་གཞི་གཙོ་བོའི་སྟེང་མེད་པར་ཁོས་བཤད་
པའི་སྤྱིར་བཏང་གི་བྱ་དངོས་ཏེ་དཔེར་ན། ཆོས་ཁང་། སྤོ་ལོ། སྙན་ངག ཆམ་པ། རྣམ་ཤེས།
སྐྱེལ་གླ་ཡི་ཚད། བརྐོས་བརྙན་སོགས་ཀྱི་སྟེང་དུ་ཡོད། ལྕམ་མོ་ཁོ་ཉི་ཨར་སི་ཡིས་ཁོའི་
སྐད་ཆའི་དོན་དང་སྙན་ཞིང་འཇེབས་པའི་སྐད་ཆའི་འགྱུར་ཁུགས་དེ་རྟོགས་འདུག ཅེ་
ཧྥུ་ཞུན•ཏིས-པི་ཏེ་སི་ཡིས་གློ་བུར་དུ་ཚིག་མཚམས་ལ་སྐད་ཆ་རྙིང་བ་སྙིང་པོ་མེད་པ་ཞིག་
བསྲེས་བྱུང་། དཔེར་ན། ཁྱོད་ཀྱིས་ང་ལ་མར་དེ་ཞིག་བྱིན་དང་། ཡང་ན་ང་ལ་བྱ་ཤའི་རྐང་
ཡས་ཤིག་བྱིན་ལྟ་བུ་རེད།
“ངོ་མ་རེད། ལྕམ་མོ་ཁོ་ཉི་ཨར་སིར་འབོད་པ་དེས་ཡུའེ་ཧན•ཐང་མུའུ་ཡི་སེམས་
བཀུག་པ་འདྲ། མོར་མཛེས་སྡུག་ལྡན་པའི་བཞིན་རས་ཤིག་ཡོད་པར་མ་ཟད། གཞན་པའི་
མོ་ནི་མི་རྣམས་རང་དབང་མེད་པར་དགའ་བར་བྱེད་པའི་རིགས་དེར་གཏོགས་ཏེ།
ཡིད་སེམས་འགུགས་ཐུབ་པའི་ཁྱད་ཆོས་ཤིག་མངའ། ངས་ཁྱོད་ལ་བཤད། ཚོང་ཁང་ཆེན་
མོ་དག་གི་གྱོན་ཆས་འགྲེམ་སྟོན་བྱེད་པའི་མི་གཟུགས་བཅོས་མ་དེ་དག་དང་བསྡུར་ན། དེ་
དག་གིས་ཁྱོད་ལ་བཞག་པའི་བག་ཆགས་ནི་སྒེར་གཤིས་མེད་པ་དེ་ཡིན། དེ་དག་ལ་ལྟ་
རོལ་བྱེད་པ་དང་དེའི་ནུས་པ་ནི་ཕྲག་ཞེང་དང་སྐེད་པ། རོ་སྨད་ཀྱི་སྦོམ་ཕྲ་ལ་ལྟ་བྱེད་དང་།
ཤ་མདངས་ལ་བལྟས་ཏེ་རང་ལ་རན་མི་རན་ལ་བརྟག་བྱེད་ཡིན། མིའི་སེམས་ལ་མཚོ་
གཟིག་གི་པགས་ལྭ་རིང་བོ་དག་ནི་ངོ་ལ་རྨ་རིགས་ཀྱིས་ཁེབས་ཀྱང་སྒོར་ཁུག་སྒོར་མོས་
འགྲངས་ཡོད་པའི་སྲས་མོ་དག་གི་ལུས་ལ་གྱོན་ཡང་མཛེས་སྡུག་ལྡན་ཞེས་སྙམ་སྲིད། གལ་
ཏེ་འདྲ་གཟུགས་བཅོས་མ་དེ་དག་གཏོར་ནས་ཁྱིམ་དུ་ཁྱེར་ཡོང་རྗེས་དེར་ཐུག་སྐབས “ཁྲ་
ལི” ཞེས་གྲག་ཐུབ་པ་དང་། དེར་མ་ཟད་ཅོག་ཙེའི་འགྲམ་དུ་དྲང་མོར་ལངས་ཐུབ་ཚེ།
རྣམ་པ་དེ་ནི་ལྕམ་མོ་ཁོ་ཉི་ཨར་སི་དང་མཚུངས་སོ། །ངས་བསམས་ན་ཡུའེ་ཧན•ཐང་མུའུ་
ནི་མི་དཀར་གྱི་བུད་མེད་ཅིག་གི་སྟེང་དུ་སེམས་ཤོར་འདུག
“ལྕམ་མོ་དེ་དང་མོའི་བུ་ཆུང་གཉིས་དགོང་མོར་མགྲོན་ཁང་དུ་བསྡད་པ་དང་། མ་བུ་
གཉིས་ཀ་ཕྱི་ཉིན་སྔ་མོར་ཡུལ་ལ་ལོག་རྒྱུ་ཡིན་ཟེར། ང་དང་ཡུའེ་ཧན•ཐང་མུའུ་དུས་ཚོད་
བརྒྱད་ཀྱི་སྟེང་ནས་མགྲོན་ཁང་དང་གྱེས་ཏེ། རྫོང་སྲིད་གཞུང་གི་སྒོ་ཆེན་མདུན་གྱི་ཐང་
ཆེན་དུ་དབྱིན་ཏི་ཨན་པའི་སྨན་མཆོག་བཙོངས་ནས་དུས་ཚོད་དགུ་བར་དུ་བསྡད། ཡུའེ་
ཧན“ཐང་མུའུ་ཡིས་ང་དང་དགེ་རྒན་ཆེན་མོ་གཉིས་ང་ཚོའི་གནས་གཞི་རུ་ལོག་ཏུ་བཅུག་པ་
དང་། ཁོ་ད་དུང་གྲོང་རྡལ་དེར་ཅུང་ཙམ་འདུག་དགོས་ཟེར། ང་ཁོས་དེ་ལྟར་བཀོད་སྒྲིག་བྱས་
པ་དེར་སེམས་ནས་འཐད་པ་མ་བྱུང་། འདི་ལས་ཡུའེ་ཧན•ཐང་མུའུ་ཡི་སེམས་ཁམས་སྐྱིད་
ཀྱིན་མེད་པ་དེ་ཤེས་ཐུབ་ཅིང་། ཁོ་ཆང་འཐུང་དུ་འགྲོ་སྲིད་པ་དང་དེར་བརྟེན་ནས་དཀའ་
ཁག་དང་གྱོང་གུན་ཡང་རག་སྲིད། ཝེ་ཧྲིན་ཞི་ཕུའུ་ཏུའོ་ཚོ་དཔོན་གྱིས་ཆང་འཐུང་བའི་
གནས་ཚུལ་ཤིན་ཏུ་ཉུང་། ཡིན་ནའང་། ཁོས་ཆང་འཐུངས་ན་ལས་གོས་གྱོན་ཞིང་ལག་ཏུ་
ཉེན་རྟོག་དབྱུག་པ་བཟུང་བའི་མི་དཀར་གྱི་གཞིས་ཁུལ་ལྷིང་འཇགས་ཤིག་ཡོང་མི་ཐུབ།
“དུས་ཚོད་དགུ་དང་ཕྱེད་ཀའི་སྟེང་དགེ་རྒན་ཆེན་མོ་པིན་ཁོ་ལི་ཡིས་ལུས་པོ་ཉལ་
ཐུལ་ཡིས་བཏུམས་ནས་སྔུར་བ་འཐེན་བཞིན་གཉིད་ཀྱི་ཞིང་ཁམས་འགྲིམས། ང་མེ་ཕུང་
གི་འགྲམ་དུ་ཙོག་ནས་སྦལ་བའི་སྐད་འབོད་ལ་ཉན། སྐུ་ཞབས་ཡུའེ་ཧན•ཐང་མུའུ་ཁ་རོག་
གེར་གནས་གཞི་རུ་ཡོང་སྟེ། སྡོང་བོ་ཞིག་ལ་ཁེན་ནས་མར་ཙོག ཁོའི་ཚུགས་ཀར་བལྟས་
ན་ཆང་འཐུང་བའི་རྣམ་པ་མི་འདུག
“ཁོས་ཡུན་རིང་ཞིག་ལ་ངལ་གསོས་རྗེས‘ཅེ་གྒུ། བྱིས་པ་ཆུང་ཆུང་ཞིག་ནུབ་ཁུལ་
དུ་ཡོང་ནས་དབྱིན་ཏི་ཨན་པ་ཞིག་ལ་མེ་མདས་བརྒྱབ་བྱུང'ཟེར།
“ངས་ཁོས་ཅི་ཞིག་ལ་འདང་རྒྱག་བཞིན་ཡོད་པ་མི་ཤེས་པས། ངས་ངའི་སེམས་ལ་
དྲན་ཚུལ་ལྟར‘དེའི་རྗེས་ནས’ཞེས་དྲིས།
“ཡུའེ་ཧན•ཐང་མུའུ་ཡིས་ངའི་ལུས་སྟེང་ལ་གཅིག་ཕོག་བྱུང་། དེ་ནི་མེ་མདས་
བརྒྱབ་པ་མ་རེད། ཁོས་སྐྱེ་བ་འདིར་བྱ་སྤུའི་བར་ཚངས་ཅན་གྱི་ལྭ་བ་གྱོན་མ་མྱོང་བ་
རེད”ཟེར། སྐབས་དེར་ངས་ཁོའི་སེམས་ཀྱི་དྲན་ཚུལ་དེ་རྟོགས་བྱུང་།
“ངས་ཁོར‘ངས་རྟོགས་བྱུང་། ཁོའི་འདྲ་པར་དེ་མཛའ་མོའི་དུས་ཆེན་གྱི་ཤོག་བྱང་
སྟེང་དཔར་ཡོད། ཁོ་ལ་སེམས་ཤོར་མཁན་གྱི་མི་རྒྱུད་དཀར་པོ་དང་དམར་པོ་གང་ཡིན་རུང་
ཚང་མ་གླེན་པ་དག་དག་རེད'ཅེས་བཤད།
“ཡུའེ་ཧན•ཐང་མུའུ་ལྷོད་ལ་བབས་ཏེ‘ཐེངས་འདིའི་གླེན་པ་ནི་མི་རྒྱུད་དམར་པོ་
རེད། ཅེ་ཧྥུ། ཁྱོད་ཀྱིས་བསམས་ན་ངས་རྟ་ཕོ་དུ་བྱིན་ན་ཁོ་ཉི་ཨར་སི་ལྕམ་མོ་ཉོ་ཐུབ’ ཟེར།
“ངས‘ཁྱོད་ཀྱིས་གླེན་བཤད་མ་རྒྱག ང་ཚོ་མི་དཀར་ལ་གོམས་སྲོལ་དེ་འདྲ་
མེད’ཅེས་བཤད་པ་ན། ཡུའེ་ཧན•ཐང་མུའུ་ཡིས་ཐ་མག་ཞུའེ་ཅ་སོ་བར་དུ་བཟུང་ནས་སྐད་
ཆེན་པོས་བགད་བྱུང་། ཁོས‘ངོ་མ་རེད། ངས་བཤད་པ་ནི་མི་དཀར་གྱིས་གཉེན་སྒྲིག་བྱེད་
ན་འགྲོ་སོང་ལ་སྒོར་མོ་ཅི་ཙམ་དགོས་ཟེར་བ་ཡིན། ཨེད་ཡ། མི་རྒྱུད་གཉིས་ཀྱི་བར་ན་ནམ་
ཡང་བསྐྱེལ་ཐབས་མེད་པའི་ལྕགས་རི་ཞིག་ཡོད། ཅེ་ཧྥུ། གལ་ཏེ་ངས་སྒྲུབ་ཐུབ་ཚེ། མི་རྒྱུད་
དམར་པོ་སོང་མྱོང་བའི་མི་རྒྱུད་དཀར་པོའི་སློབ་ཆེན་རེ་རེའི་ནང་དུ་དཔལ་འབར་ཞིག་
འཛུགས་ངེས་ཡིན། ཁྱོད་ཚོས་ཅིའི་ཕྱིར་ང་ཚོ་ལ་བཀག་འགོག་བྱས་ཏེ་ང་ཚོར་ལྷ་འདྲེའི་
གར་འཆམ་འཁྲབ་པ་དང་། ཁྱི་ཤ་ཟ་བའི་གསོལ་སྟོན་བཤམས་སུ་མི་འཇུག་པ་ཡིན། ཅིའི་
ཕྱིར་ང་ཚོའི་བུད་མེད་དག་གིས་ང་ཚོའི་ཚབ་བྱས་ཏེ་ཀྲ་མེང་གི་ཁུ་བ་བསྐོལ་བ་དང་ཤྭ་
ལྤགས་ཀྱི་ཀོ་ལྷམ་བཙེམ་དུ་མི་འཇུག་པ་ཡིན’ཞེས་བཤད།
“ངས་ཁོང་ཁྲོའི་ངང‘ཁྱོད་ཀྱིས་རྟག་བརྟན་གྱི་སློབ་གསོའི་མེ་ཏོག་ལ་བརྩི་བཀུར་
མི་བྱེད་པའི་ཚད་ལ་སླེབས་མེད། ངས་དེ་ངའི་ཤེས་རབ་ཀྱི་ལྭ་བའི་བྲང་ཁར་བཏགས་ནས་
སློབ་གསོ་མྱངས་ཡོད། ང་ལ་གྱོང་གུན་ཅི་ཡང་མི་འདུག’ཅེས་བཤད།
“ཡུའེ་ཧན·ཐང་མུའུ་ཡིས་ངས་བཤད་བཞིན་པའི་སྐད་ཆའི་བར་དུ་ཚིག་གསབ་
ནས་མུ་མཐུད་དུ ‘ཁྱོད་ཚོས་འཆིང་ཐག་ལ་བརྟེན་ནས་ང་ཚོ་དམ་དུ་བཅིངས་ཡོད། ང་ཚོ་
ལ་རྩོམ་རིག་དང་འཚོ་བའི་མཛེས་སྡུག་བསླབས། ང་ཚོར་སྐྱེས་པ་དང་བུད་མེད་ཀྱི་ཁྱད་
ཆོས་ལ་རོལ་མྱོང་བྱེད་ཚུལ་བསླབས། ཁྱོད་ཀྱིས་ངའི་སྟེང་ནས་ཅི་ཞིག་བསྒྲུབས་ཡོད། ཁྱོད་
ཀྱིས་ང་རང་ཁྲའེ་ལུའོ་ཅི་ཡི་མོ་ཞི་རུ་བཏང་ཡོད། ཁྱོད་ཀྱིས་ང་ལ་དབྱིན་ཏི་ཨན་པའི་སྤྱིལ་
བུ་ལ་སྡང་བ་དང་མི་དཀར་གྱི་འཚོ་བའི་རྣམ་པར་དགའ་དགོས་ཚུལ་བསླབས། ངས་རང་
གིས་བལྟ་ཆོག་པའི་ས་ཆར་ལྟ་བ་དང་། ཁོ་ཉི་ཨར་སི་ལྕམ་མོ་ལ་བལྟས་ཆོག ཡིན་ནའང་།
ངའི་གནས་ཡུལ་ནི་དབྱིན་ཏི་ཨན་པས་བདག་འཛིན་བྱས་པའི་ས་ཆ་རེད་ ཅེས་བཤད།
“ཚོ་དཔོན་གྱི་ཆས་སྤྲས་པའི་ཡུའེ་ཧན·ཐང་མུའུ་ཡར་ལངས་ཏེ། གད་མོ་ཆེན་པོ་
ཞིག་བགད་རྗེས། ‘ཡིན་ནའང་། མི་དཀར་ཅེ་ཧྥུ་ཡ། མི་དཀར་གྱིས་ང་ཚོར་སེམས་གསོ་
བྱེད་སྤྱད་ཀྱི་དངོས་པོ་ཞིག་གནང་ཡོད། གནས་སྐབས་ཙམ་ཡིན་རུང་། ཏབ་ཅིག་ལ་སེམས་
ཀྱི་ན་ཟུག་སེལ་ཐུབ། དེའི་མིང་ལ་ཆང་ཟེར’ཟེར། ཁོ་ཡང་བསྐྱར་གྲོང་རྡལ་གྱི་ཕྱོགས་སུ་
བུད་སོང་། ངའི་སེམས་ནས་དོ་དགོང་མན་ཉི་ཐུའོ་ཡིས་ཁོ་ལ་མགོན་སྐྱོབ་གནང་སྟེ་ཆག་སྒོ་
མི་སློང་བའི་གསོལ་བ་བཏབ། རྒྱུ་མཚན་ནི་ཡུའེ་ཧན•ཐང་མུའུ་ཡིས་མི་དཀར་གྱིས་བཟོས་
པའི་ཆང་ལ་བརྟེན་རྒྱུ་ཡིན་པ་ངས་ཤེས་ཐུབ།
“ཆུ་ཚོད་བཅུ་ཡི་ཡས་མས་སུ། ང་ཙོག་པུར་བསྡད་དེ་དུ་བ་འཐེན་པའི་སྐབས་སུ།
ལམ་ཕྲན་གྱི་སྟེང་ནས་བྲེལ་མྱུར་གྱི་གོམ་སྒྲ་ཞིག་གྲག་པ་ཐོས་པ་དང་། ལྕམ་མོ་ཁོ་ཉི་ཨར་
སི་མགྱོགས་པོར་རྒྱུགས་ནས་ཡོང་བ་མཐོང་བྱུང་། མོའི་སྐྲ་ལོ་འཛིངས་ནས་ཡོད་པ་དང་།
གདོང་གི་རྣམ་འགྱུར་ལ་བལྟས་ན་ཁྱིམ་དུ་རྐུན་མ་འཛུལ་བ་དང་མཚུངས་ལ། ཡང་ཙི་
གུ་མཐོང་བ་དང་དེས་ཁྱིམ་གྱི་ཕྱེ་ཚང་མ་ཟོས་ཚར་ཡོད་མཐོང་བའི་རྣམ་པ་དང་མཚུངས།
མོས་ཐག་རིང་ནས་སྐད་བརྒྱབ་སྟེ“འེད། སྐུ་ཞབས་པི་ཏེ་སི”ཞེས་འབོད་བཞིན་འདུག
ངས་དེ་མ་ཐག་འདང་ཞིག་བརྒྱབ་པ་ན། གནད་དོན་གྱི་རྩ་བ་རྙེད་བྱུང་བས“ངས་ང་དང་
དབྱིན་ཏི་ཨན་པ་གཉིས་ནི་སྤུན་མཆེད་ལྟ་བུའི་བརྩེ་བ་ཡོད་པས། ངས་ཁོ་སྐར་མ་གཉིས་ཀྱི་
ནང་དུ་ལྷོད་ལ་འབབ་ཏུ་འཇུག་ཐུབ"ཅེས་བཤད།
“མོས་ཅི་བྱེད་དགོས་པ་ཡང་མི་ཤེས་པར་ལག་པ་གཡུག་བཞིན‘མིན། མིན། ངས་སྐུ་
ཞབས་ཡུའེ་ཧན·ཐང་མུའུ་མ་རིག ངའི་ཁྱོ་ག ཁོ་ཡོང་ནས་ངའི་བྱིས་པ་ཕྲོགས་སོང་། ཨ་ཡོ།
ངས་ད་སོ་མ་རྙེད་མ་ཐག་ཁོས་ཕྲོགས་སོང་། རྒྱུ་འབྲས་མེད་པའི་ཁྱོ་ག་དེ། ཁོས་ང་ལ་འཇིག་
རྟེན་འདིའི་སྡུག་མཐའ་དག་མྱངས་སུ་བཅུག ངའི་སྙིང་རྗེ་བའི་ལུ་གུ་ཆུང་ཆུང་དེ། དྲོད་
སྐྱིད་ལྡན་པའི་ཡུལ་ནས་འདུག་དབང་མེད་པར་སྤྱང་རྒན་དེས་ཕྲོགས་ནས་བུད་སོང'ཟེར།
“ངས‘དོན་ཅི་བྱུང་བ་ཡིན་ནམ། ཁྱོད་ཀྱིས་དོན་གྱི་བརྒྱུད་རིམ་ཞིག་ཤོད་དང’ཞེས་དྲིས།
“མོས‘ངས་ལུའོ་དབྱི་ལ་ཉལ་ས་བཅའ་སྐབས། བུ་ཆུང་མགྲོན་ཁང་གི་སྒོ་ཁར་རྩེ་
བཞིན་ཡོད། ཁྱོ་གས་ཤིང་རྟ་ལ་ཁ་ལོ་བྱས་ཏེ་མགྲོན་ཁང་གི་སྒོ་ཁར་ཡོང་ནས་རྩེ་ནས་བསྡད་
ཡོད་པའི་ལུའོ་དབྱི་བཟུང་ནས་བུད་སོང་། ངས་ལུའོ་དབྱི་ཡི་འབོད་སྐད་གོ་མ་ཐག་སྒོའི་
ཕྱིར་རྒྱུགས་པ་ན། ངའི་ཁྱོ་ག་དེས་ཁོ་པང་དུ་བཙིར་ནས་ཤིང་རྟའི་ནང་བུད་འདུག ངས་
ཁོར་ངའི་བུ་ཆུང་ཕྱིར་བྱིན་ཞེས་རེ་ཞུ་བྱས་པ་ན། ཁོས་ངའི་ངོ་ལ་གཟས་ནས་རྟ་ལྕག་གིས་
གཞུས་བྱུང’ ཟེར། མོའི་ངོ་ཕར་འཁོར་བ་ན་འགྲམ་པ་ནས་ཁ་ཤའི་བར་དམར་ཐིག་ཅིག་
ལྷུང་ཡོད་ལ། མོས་དེ་ནི་ཁོས་རྟ་ལྕག་གིས་གཞུས་པའི་ཤུལ་ཡིན་ཟེར།
“ངས‘ཕྱིར་མགྲོན་ཁང་དུ་འགྲོ། ང་ཚོས་ཅི་ཞིག་བྱེད་དགོས་པར་གྲོས་ཤིག་བྱེད་
ཅེས་བཤད།
“མོས་ལམ་བར་ནས་དོན་དག་གི་བྱུང་རིམ་གསལ་བོར་བཤད་བྱུང་། ཁོས་རྟ་ལྕག་
གིས་མོར་གཞུ་བའི་སྐབས་སུ་བཤད་རྒྱུར། ཁོས་མོ་བྱིས་པ་ལེན་དུ་འགྲོ་བ་ཤེས་ཏེ་མོ་སྡོད་
པའི་མེ་འཁོར་དེར་བསྡད་དེ་ཡོང་བ་ཡིན་ཟེར། ལྕམ་མོ་ཁོ་ཉི་ཨར་སི་ནི་མོའི་ཕུ་བོའི་ཁྱིམ་
དུ་བསྡད་ཡོད་པ་དང་། ཁོ་ཚོས་མོའི་བྱིས་པ་ལ་བདག་སྐྱོང་བྱེད་བཞིན་ཡོད། མོའི་ཁྱོ་གས་
སྔོན་ཆད་ཁ་རོག་གེར་བྱིས་པ་འཁྱེར་རྩིས་བྱས་མྱོང་། ངས་བསམས་ན་ཁོ་ནི་སྐྱོབ་ཐབས་
མེད་པའི་སྐྱེས་པ་ཐ་ཤལ་ཞིག་རེད། ཁོས་མོའི་སྒོར་མོ་བཀོལ་བཞིན་མོར་གཅར་རྡུང་བྱེད་
པ་དང་། མོས་གསོས་པའི་གསེར་བྱ་དེ་ཡང་བསད། ད་དུང་གང་སར་མོར་བཟའ་འདང་མི་
འདུག་ཅེས་སྒྲོག་པ་རེད་ཟེར།
“ང་ཚོ་ཕྱིར་མགྲོན་ཁང་དུ་ཡོང་དུས། ཁོང་ཁྲོ་ཆེན་པོ་ལངས་པའི་མི་འགའ་གནས་
དེར་འདུས་ཏེ། དུ་བའི་ལོ་མ་ལྡོད་བཞིན་རྩུབ་སྤྱོད་ཆེ་བའི་སྐྱེས་པ་དེར་ཁ་རྡུང་གཏོང་བཞིན་
ཡོད། དགོང་མོ་དུས་ཚོད་བཅུའི་སྐབས་སུ་གྲོང་རྡལ་དེའི་མི་མང་ཆེ་བ་གཉིད་ཀྱི་ཞིང་ཁམས་
སུ་འགྲིམས། ངས་སེམས་ལྷོད་ལ་བབས་ཏེ་ལྕམ་མོ་དེར། ང་དུས་ཚོད་གཅིག་གི་མེ་འཁོར་དུ་
བསྡད་ནས་ཤར་ཕྱོགས་དབྱིན་ལེ་བཞི་བཅུའི་མཚམས་སུ་ཡོད་པའི་མེ་འཁོར་འབབ་ཚིགས་
སུ་འགྲོ་བར་གྲ་སྒྲིག་བྱེད་བཞིན་ཡོད། སྐུ་ཞབས་ཁོ་ཉི་ཨར་སི་ཤིང་རྟ་ལ་བསྡད་དེ་གནས་དེར་
སླེབས་རྗེས། དེ་ནས་ཁོ་མེ་འཁོར་དུ་སྡོད་ཀྱང་སྲིད། ངས “ང་ལ་ཁྲིམས་མཐུན་གྱི་དབང་ཆ་
ཡོད་མེད་མི་ཤེས་མོད། ཡིན་ནའང་། ངས་ཁོ་རྙེད་རྗེས་བདེ་སྲུང་ལ་གཏོར་བརླག་བཟོས་པའི་
ཉེས་མིང་གིས་ཁོའི་མིག་དོང་ནང་དུ་ཁུ་ཚུར་གྱི་རྗེས་ཤིག་དཔར་རྩིས་ཡོད། ཁོ་ཉིན་འགའ་ལ་
སྒོར་འབུད་ས་མི་འགྲོ་བ་ཞིག་ཏུ་བཅའ་རྩིས་ཡོད”ཅེས་བཤད།
ལྕམ་མོ་ཁོ་ཉི་ཨར་སི་ཁང་བའི་ནང་དུ་སོང་སྟེ་མགྲོན་ཁང་གི་སྦྱིན་བདག་མ་དང་
མཉམ་དུ་ངུས་བྱུང་། སྦྱིན་བདག་མས་ཇ་ཞིག་བསྐོལ་ཏེ་སྙིང་རྗེ་བའི་བུད་མེད་དེར་སེམས་
གསོ་བྱས་པ་དང་། སྦྱིན་བདག་གིས་ལག་པའི་མཐེབ་ཆེན་རྐང་སྣམ་ཁ་ལོང་གི་བར་དུ་བཏང་
ནས་སྒོ་ཁྱམས་སུ་ཡོང་སྟེ།
ང་ལ“པེ་ཏི་ཧྥུ་ཏི·སི་ཏི་ཀའོ་ཨར་གྱི་ཆུང་མས་མ་ཤེས་པར་རྨིགས་པ་ཟོས་པ་དེ་
ནས་ད་བར་དུ་གྲོང་རྡལ་འདིར་འདིའི་འདྲའི་གྲག་འགུལ་ཞིག་བྱུང་མ་མྱོང་། ངས་སྒེའུ་ཁུང་
ལས་སྐྱེས་པ་དེས་ལྕམ་མོ་འདིར་རྟ་ལྕག་གིས་གཞུས་པ་མཐོང་བྱུང་། ཁྱོད་ཀྱི་ལྭ་བ་དེ་སྒོར་མོ་
དུ་བྱིན་ནས་ཉོས་པ་ཡིན་ནམ། བལྟས་ཡོང་ན་ཉིན་འདི་གཉིས་ལ་ཆར་འབབ་རྒྱུ་མ་རེད། ཨེ་
རེད། སྨན་པ་ལགས། ཁྱོད་ཀྱི་གྲོགས་པོ་དབྱིན་ཏེ་ཨན་པ་དེས་དོ་དགོང་ཆང་འཐུང་རྒྱུ་མང་
འདུག ཁོ་ནི་ཁྱོད་ཀྱི་སྔོན་ལ་གནས་འདིར་སླེབས་བྱུང་། ངས་ཁོར་འདིར་བྱུང་བའི་དོན་རྐྱེན་
དེ་བཤད་པ་ན། ཁོས་ཨག་སྐད་ཅིག་སྒྲོག་བཞིན་གང་ཞིག་ལ་རྒྱུགས་སོང་། ངས་བསམས་ན་
ཉེན་རྟོག་པས་ནམ་མ་ལངས་སྔོན་ལ་ཁོ་བཀག་ཉར་བྱེད་རྒྱུ་རེད།'
“ངའི་སེམས་སུ་ང་སྒོ་ཁྱམས་ཀྱི་སྟེགས་བུའི་ཐོག་བསྡད་ནས་དུས་ཚོད་གཅིག་གི་
མེ་འཁོར་ལ་བསྒུགས་ན་ལེགས་པར་སེམས་ཤིང་། དེ་ལ་དགའ་བ་སྐྱེ་བའི་དོན་ཅི་ཡང་མི་
འདུག ཡུའེ་ཧན•ཐང་མུའུ་ཡང་བཟི་ནས་ཁྱི་རུ་གྱུར་འདུག བྱིས་པ་བཙན་ཁྲིད་བྱས་
དོན་དེའི་དབང་གིས་ང་ལ་གཉིད་རྒྱུ་གཏན་ནས་བྱུང་། ངོ་མ་ང་ནི་གཞན་གྱི་སྡུག་བསྔལ་
གྱི་དབང་གིས་སྡུག་བསྔལ་བྱས་པ་ཡིན། སྐར་མ་འགའ་ལས་མ་འགོར་བར་ལྕམ་མོ་ཁོ་ཉི་
ཨར་སི་སྒོ་ཁྱམས་ཀྱི་སྟེགས་བུའི་སྟེང་ཡོང་ནས་ཤིང་རྟ་བཞུད་པའི་རྒྱ་ལམ་དེར་ལྟ། མོས་
བུ་ཆུང་གིས་ལག་ཏུ་ཀུ་ཤུ་དམར་པོ་ཞིག་བཟུང་ཞིང་རྟ་དཀར་པོ་ཞིག་ལ་བཞོན་ནས་ཕྱིར་
ཡོང་བའི་རེ་བ་འཆང་བཞིན་ཡོད། བུད་མེད་ཀྱི་གཤིས་རྒྱུད་ནི་དེ་ལྟར་མ་ཡིན་ནམ། དེས་
ང་ལ་བྱི་ལའི་གཏམ་རྒྱུད་ཀྱི་དྲན་བསླངས་བྱུང་། བྱི་ལས“ངས་ཙི་གུ་ཁུང་བུ་འདིའི་ནང་
དུ་འཛུལ་བ་མཐོང་བྱུང”ཟེར། བྱི་ལ་ལྕམ་མོས་ཁྱོད་ལ་སྤྲོ་བ་ཡོད་ན་ཁྱོད་ཀྱིས་མཐིལ་
ཤིང་འགའ་ཡར་ཁོགས་དང་། ངས་ཁུང་བུ་འདིའི་ཁ་བསྲུངས་ནས་འདུག”ཟེར་བ་
དང་མཚུངས།
“དུས་ཚོད་བཅུ་གཉིས་དང་སྐར་མ་ཞེ་ལྔའི་སྟེང་གཉིད་རྒྱུ་མ་ཡོང་བར་ཡོད་པའི་ལྕམ་
དེ་ཡང་བསྐྱུར་སྒོ་ཁྱམས་སུ་སླེབས་བྱུང་། མོ་ནི་རང་སྣང་སྐྱིད་པའི་བུད་མེད་དང་འདྲ་བར་
སྐད་ཆུང་ངུས་ངུ་ཤུམ་བྱེད་པ་དང་། ཡང་མིག་གིས་རྒྱ་ལམ་དེའི་ཕྱོགས་སུ་ལྟ་བ་དང་རྣ་བས་
དེའི་ཕྱོགས་སུ་ཉན་པར་བྱེད། ངས‘ལྕམ་མོ། ཁོ་ཚོ་སོང་ནས་ཡུན་རིང་ཞིག་འགོར་ཟིན།
ཁྱོད་ཀྱིས་བལྟས་ཀྱང་ཡོང་རྒྱུ་ཅི་ཡང་མེད། འདིའི་སྐབས་སུ་ཁོ་ཚོ་ཕལ་ཆེར་ཞེས་པ་ན།
མོས་མཛུབ་མོ་ཀེར་ནས་ཁ་ཤར་སྦྱར་ཏེ‘ཤུ’ཟེར། ངས་ངོ་མ་མུན་ནག་ལས་ཐག་ཐག་ཟེར་
བའི་སྒྲ་ཞིག་ཐོས་བྱུང་ལ། འབོད་སྐད་ཅིག་ཀྱང་གྲག་བྱུང་། འབོད་སྐད་དེ་ནི་སྙིང་ལ་གཟན
པ་ཞིག་སྟེ་མའེ་ཏི་ཞུན་ཐང་ཆེན་གྱི་མེ་ཏོག་གླིང་གའི་གླང་རྒོད་པི་ཨར་གྱིས་འཁྲབ་སྟོན་
བྱེད་སྐབས་ཀྱང་དེ་ལྟ་བུ་ཞིག་ཐོས་མ་མྱོང་། དེའི་རྗེས་སུ་བརྩི་བཀུར་བྱེད་རིན་མེད་པའི་
དབྱིན་ཏེ་ཨན་པ་དེ་སྒོ་ཁྱམས་ཀྱི་སྟེགས་བུའི་སྟེང་ལྡིང་མ་བྱུང་། སྒོ་ཁྱམས་ཀྱི་གློག་འོད་འོག་
ངས ༡༨༩༡ ལོའི་འཛིན་གྲྭའི་སློབ་གྲོགས་སྐུ་ཞབས་ཡུའེ་ཧན•ཐང་མུའུ་མ་མཐོང་། ངས་མཐོང་
བ་ནི་གཡུལ་ལ་ཆས་ཏེ་ཕྱིར་ཡོང་བའི་ཁྲའེ་ལུའོ་ཅི་ཡི་འཐབ་མོ་བ་ཞིག་རེད། ཆང་དྲི་སྟུག་པོ་
དང་གཞན་དག་གིས་ཁོར་སྐུལ་མ་དྲག་པོ་ཐེབས། ཁོའི་ཤ་ལྤགས་ཀྱི་ལྭ་བ་དེ་ཚར་མས་བྲད་
དེ་ཤར་ཤུར་དུ་བཏང་ཡོད་པ་དང་། སྒྲོ་སྤུ་དག་བྱ་ཕོའི་སྒྲོ་སྤུ་ལྟར་གཞི་གཅིག་ཏུ་འབྲེལ་ཡོད་
ལ། ཀོ་ལྷམ་ལ་འདམ་བག་འགོས་འདུག མིག་མདངས་ལས་གཉུག་མར་གནས་པའི་སྡོད་
དམངས་ཀྱི་རང་མདངས་ཤིག་མངོན་ཡོང་། ཡིན་ནའང་། ཁོའི་པང་དུ་བུ་ཆུང་དེ་བཟུང་ཡོད་
པ་དང་། བྱིས་པ་དེས་ལག་པ་གཉིས་དབྱིན་ཏེ་ཨན་པའི་སྐེ་ལ་དམ་པོར་འཇུས་ཡོད། གཉིད་
བབས་པའི་མིག་ཟུང་ཕྱེ་མ་བཙུམས་ཤིག་བྱས་ཡོད་ལ། རྐང་བ་གཉིས་ཤེད་ཤུགས་ཅི་ཡང་
མེད་པར་ཕར་གཡུག་ཚུར་གཡུག་བྱེད་བཞིན་ཡོད།
“ཡུའེ་ཧན·ཐང་མུའུ་ཡིས‘ཝ། ཝ” ཟེར། ཁོའི་སྐད་ཆ་ལ་མི་དཀར་གྱི་མངོན་
བརྗོད་སོགས་མེད། ཁོ་དོམ་དང་དམར་འཛིང་བྱེད་པའི་ལུས་ཕུང་ཟངས་མདོག་ཅན་གྱི་
གཉུག་མའི་མི་རིགས་སུ་གྱུར་འདུག ཁོས་བུ་ཆུང་ཨ་མའི་ལག་ཏུ་འཇོག་ཞོར “ངས་བྱིས་
པ་ཕྱིར་ཁྱེར་ཡོང་ཡོད། ང་དབྱིན་ལེ་བཅོ་ལྔ་ལྷག་ལ་རྒྱུགས་ནས། ཝ། མི་དཀར་དེ་བཟུང་བ་
ཡིན། བྱིས་པ་ཁྱེར་ཡོང་ཡོད” ཟེར།
“ལྕམ་ཆུང་དེས་དགའ་སྤྲོའི་ངང་ཕྱི་རོལ་ཏུ་ལྟ་བཞིན་བུ་ཆུང་དེ་པང་ལ་དམ་པོར་
བསྡམས་ཏེ། ཁ་ནས་གཅེས་ཕྲུག གཅེས་ཕྲུག་ཅེས་བོས་པས། བྱིས་པ་གཉིད་ལས་སད་བྱུང་།
ངས་སྐུ་ཞབས་ཡུའེ་ཧན•ཐང་མུའུ་ལ་དོན་དག་འདི་འདྲི་འདོད་དུས། ངས་ཁོའི་སྐེད་ལ་
བཏགས་པའི་དངོས་པོ་དེ་མཐོང་བྱུང་། ངས “ལྕམ་མོ་ད་ཉལ་དུ་སོང་། འཁྱམ་ཉུལ་བྱེད་རྒྱུར་
དགའ་བའི་བུ་ཆུང་ཡང་ཉལ་དུ་སོང་། ད་ཉེན་ཁ་མེད། བཙན་ཁྲིད་བྱས་པའི་དོན་འདི་མཇུག་
རྫོགས་སོང”ཞེས་བཤད།
“ངས་ཡུའེ་ཧན•ཐང་མུའུ་ལའང་མྱུར་དུ་ཕྱིར་གནས་གཞི་རུ་འགྲོ་ཞེས་བཤད། ཁོ་མལ་
ཁྲིའི་སྟེང་ལོག་ནས་གཉིད་སོང་། ངས་ཁོའི་སྐེད་ལ་བཏགས་པའི་དངོས་པོ་བླངས་ཏེ་རིག་གནས་
དར་བའི་མིས་ནམ་ཡང་མཐོང་མི་ཐུབ་པའི་ས་ཞིག་ཏུ་འཕངས། རྒྱུ་མཚན་ནི་རྐང་རྩེད་སྤོ་ལོ་
རུ་ཁག་ཡོད་པའི་སློབ་གྲྭ་ཡིན་རུང་མགོ་ལྤགས་བཤུ་བའི་བསླབ་ཚན་ཞིག་འཛུགས་མི་སྲིད།
“ཡུའེ་ཧན·ཐང་མུའུ་གཉིས་ལས་སད་དེ་ཕྱོགས་བཞིར་ཡར་ལྟ་མར་ལྟ་བྱེད་དུས་ཕྱི་
ཉིན་གྱི་སྔ་དྲོའི་དུས་ཚོད་བཅུ་པ་ལོན་ཡོད། ངས་ཁོའི་མིག་མདངས་ལས་སླར་ཡང་དུས་
རབས་བཅུ་དགུ་པའི་རྣམ་པ་ཞིག་ཡོད་པ་མཐོང་བྱུང་།
“ཁོས‘ཅི་ཞིག་རེད། ཅེ་ཧྥུ”ཟེར།
“ངས‘ཆང་འཐང་རྒྱུ་མང་དྲགས་སོང’ཞེས་བཤད།
“ཡུའེ་ཧན·ཐང་མུའུ་ཡིས་ཐོད་པའི་གཉེར་མ་བསྡུས་ནས་བསམ་བློ་ཞིག་བཏང་
རྗེས། ཁ་རུ་ཁ་ཐུག་གིས«ཕྱིར་མེས་པོའི་རྒོད་གཤིས་ཀྱི་དུས་སྐབས་སྙེག་པའི་སྐྱེ་ཁམས་
ཀྱི་ཟ་འཕྲུག་དེས། ད་ལྟ་ངས་དྲན་བྱུང་། ཁོ་ཚོ་ད་དུང་སོང་མེད’ཟེར།
“ངས ་ཁོ་གཉིས་དུས་ཚོད་བདུན་དང་ཕྱེད་ཀའི་མེ་འཁོར་ལ་བསྡད་དེ་བུད་སོང'
ཞེས་བཤད།
“ཡུའེ་ཧན·ཐང་མུའུ་ཡིས‘འོ། དེ་ཡིན་ན་ཡང་བཟང་གི མི་དཀར། ཝེ་ཧྲིན་ཞི་
ཕུའུ་ཏུའོ་ཚོ་དཔོན་ལ་ཞིའུ་སའེ་ཨར་ཙེ་ཁྱེར་ཤོག ཁོས་ཡང་བསྐྱར་མི་རྒྱུད་དམར་པོའི
འགན་འཁུར་ཆོག་པ་རེད'ཟེར།”

གོལ་འཛོལ་མེད་པའི་གཉེན་དོན་རིག་པ།

ཅེ་ཧྥུ་པི་ཏེ་སི་ཡིས“ངས་སྔོན་ཆད་ཁྱོད་ལ་བཤད་མྱོང་། བུད་མེད་ཚོའི་མགོ་གཡོགས་
པའི་ཐད་ནས་ང་ལ་གདེང་ཚོད་ཅི་ཡང་མེད། ཐ་ན་ལུགས་མཐུན་གྱི་མགོ་གཡོགས་པའི་བྱ་
བ་ཞིག་ཡིན་ནའང་། བུད་མེད་ཚོ་དང་མཉམ་འབྲེལ་བྱས་ཏེ་བྱ་བ་བསྒྲུབ་དགོས་ཚེ་ང་ལ་བློ་
གཏོད་ཅི་ཡང་མེད" ཟེར།
ངས“ཁྱོད་ཀྱི་སྐད་ཆ་འདི་ནི་བདེན་པ་རེད། ངས་བསམས་ན་ཞི་མོའི་ཕྱོགས་ལ་སྐོར་
ན་ཁྱོད་ནི་མི་གཞུང་དྲང་ཞིག་རེད་ཅེས་བཤད་ཆོག”ཅེས་བཤད།
ཅེ་ཧྥུ་ཡིས“རེད་ཡ། ཁོ་ཚོའི་བདེ་སྡུག་གི་ཆེད་དུ་སྐྱེས་པ་ཚོས་སྲོག་བསྡོས་ཀྱི་ལས་
ཀ་སྒྲུབ་ཀྱིན་ཡོད་ལ། ཁོ་མོ་ཚོ་རང་ལ་ཡང་བྱ་བ་སྒྲུབ་པའི་ནུས་པ་ཡོད་མོད། བུད་མེད་ཚོ་
བརྩེ་དུངས་ཀྱི་དབང་དུ་གྱུར་པའམ། ཡང་ན་ཟོག་ཟོབ་ཀྱི་འཆར་སྒོ་ལ་བྱང་ཚེ། མགོ་བོ་
རྨོངས་པར་གྱུར་ཡོད། སྐབས་དེར་ཁྱོད་ཀྱིས་སྐྱེས་པ་ཞིག་ཁྲིད་ཡོང་ནས་ཁོ་ཚོའི་ཚབ་ཏུ་
བྱ་བ་བསྒྲུབ་ཏུ་འཇུག་དགོས། སྐྱེས་པ་དེ་དག་མང་ཆེ་ཤོས་ནི་ནུས་པ་མེད་པའམ། བྱིས་པ་
ལྔ་དྲུག་ཡོད་པ། ཁང་བ་གཞན་གྱིས་གཏའ་མར་བླངས་ཡོད་པ་ཞིག་ཡིན་ངེས། ཡུགས་མོ་
དེར་དཔེ་བཞག་ནས་བཤད་ན། ཐེངས་ཤིག་ལ་ང་དང་ཨན་ཏའེ་གཉིས་ཀྱིས་ཁའེ་ལའོ་ནས་
ཐབས་ཇུས་ཤིག་འཐེན་ཏེ་གཉེན་དོན་མཚམས་སྦྱོར་ཁང་ཞིག་བཙུགས། དེ་ནས་ཡུགས་མོ་
དེ་བཙལ་ནས་མོར་རོགས་བྱེད་དུ་བཅུག་པ་ཡིན།
“ངེད་གཉིས་ཀྱིས་བརྡ་ཁྱབ་ཅིག་བྲིས་ཤིང་། ནང་དོན་འདི་ལྟར།
མཆོར་སྒེག་ལྡན་པའི་ཡུགས་མོ་ཞིག་གིས་ཡང་བསྐྱར་ཁྱོ་ག་འཚོལ་བཞིན་འདུག མོ་ནི་
ད་ལོ་ལོ་སོ་གཉིས་ཡིན་པ་དང་། རང་ཁྱིམ་གྱི་འཚོ་བ་དང་ཁ་འབྲལ་མི་ཕོད་ཅིང་། ད་ལྟ་མོར་
བསོགས་དངུལ་སྒོར་སྟོང་གསུམ་དང་ཡུལ་ན་བཟོ་གྲྭ་ཞིག་ཡོད། འཚོལ་བཞིན་པའི་ཁྱོ་གའི་རྒྱུ་
འབྱོར་བར་མི་བལྟ་བར་མི་གཞི་ལེགས་ཤིང་གཞུང་རྒྱུད་དྲང་བ་ཞིག་ཡིན་དགོས་པ་དང་། གལ་
ཏེ་གཞུང་དྲང་ཞིང་བློ་གཏད་ཆོག་པ་དང་། བཟོ་གྲྭར་དོ་དམ་བྱེད་མཁས་ཤིང་། མ་རྩ་གཏོང་བར་
བློ་ཞིབ་མོ་ཡིན་ཚེ། ལོ་ཆེ་བའམ་སྐྱེ་འབྲས་ལེགས་པོ་མེད་ཀྱང་ཆོག འཕྲིན་ཡིག་བྲིས་ཏེ་གནས་
ཚུལ་གསལ་བོར་བརྗོད་དགོས།
ཁེར་རྐྱང་གི་སུན་སྣང་ཁྲོད་ཀྱི་མིས་བསྐུར།
འབྲེལ་གཏུག་བྱ་ཡུལ། དབྱི་ལི་ནའོ་སི་ཁུལ་གྱི་ཁའེ་ལའོ་གྲོང་ཁྱེར།
པི་ཏེ་སི་ཐ་ཁོ་ཡི་ལས་དོན་ཁང་ནས་བརྒྱུད་སྤྲོད་བྱེད་དགོས།
“འདི་ལྟ་བུ་ཞིག་བྲིས་ན་ཆོག ང་ཚོས་བརྡ་ཁྱབ་དེ་བྲིས་རྗེས། ངས‘འོ་ན་ལྕམ་མོ་
དེ་གང་དུ་ཡོད'ཅེས་དྲིས།
“ཨན་ཏའེ་སུན་སྣང་དང་བཅས་ང་ལ་མ་དགའ་བའི་མིག་མདའ་ཞིག་འཕངས།
“ཁོས‘ཅེ་ཧྥུ། ངས་ཁྱོད་ཀྱིས་སྔོན་ཞིག་ནས་ལས་རིགས་འདིའི་ཁྲོད་ཀྱི་དངོས་ཡོད་
རིང་ལུགས་ཀྱི་བསམ་ཚུལ་དེ་དོར་ཟིན་འདོད་ཡོད། ཅི་ཞིག་ལ་ལྕམ་མོ་ཞིག་དགོས་པ་རེད།
ཧྭ་ཨེར་སྲང་ལམ་ནས་བཙོངས་པའི་མ་རྐང་དེ་དག་གིས་ངོ་མ་ཁེ་བཟང་དེ་འདྲ་ཞིག་རག་
ཐུབ་བམ། གཉེན་འཚོལ་བརྡ་ཁྱབ་དང་ལྕམ་མོ་གཉིས་ལ་འབྲེལ་བ་ཅི་ཞིག་ཡོད’ ཟེར།
“ངས‘ངས་ཁྱོད་ལ་བཤད་ཨན་ཏའེ། ངས་བྱ་བ་བསྒྲུབས་ན་སྒྲུབ་ཕྱོགས་ཤིག་ཡོད།
ངས་བཅའ་ཁྲིམས་དང་འགལ་ནས་བསྒྲུབས་པའི་ཉོ་ཚོང་ཡིན་ནའང་། ངེས་པར་དུ་ཚོང་
རྫས་ཀྱི་དངོས་པོ་ནི་མཐོང་རྒྱུ་ཡོད་པ་དང་རིག་རྒྱུ་ཡོད་པ་ཞིག་ཡིན་དགོས། རྩ་དོན་འདིའི་
ཐོག་གྲོང་སྲིད་བཀའ་རྒྱ་དང་མེ་འཁོར་གཏོང་བའི་དུས་ཚོད་ལ་ཞིབ་ཏུ་ཞིབ་འཇུག་བགྱིས་
ན། ངས་སྒོར་མོ་ལྔ་དང་ཐ་མག་ཞུའེ་ཅ་རྐང་གཅིག་གིས་ཐག་གཅོད་མི་ཐུབ་པའི་ཉེན་རྟོག་
པའི་ལན་ཆགས་ལས་གཡོལ་ཐུབ། འཆར་གཞི་འདི་ལེགས་འགྲུབ་འབྱུང་དགོས་ན། འུ་
གཉིས་ཀྱིས་ངེས་པར་དུ་མཐོང་རྒྱུ་རིག་རྒྱུ་ཡོད་པའི་ཡུགས་མོ་མཛེས་མ་ཞིག་དང་ཡང་ན་
དེ་དང་མཚུངས་པ་ཞིག་འཚོལ་དགོས། མཛེས་མ་ཡིན་མིན་དང་རྒྱུ་ནོར་ཅི་ཙམ་ཡོད་མེད་
སོགས་ལ་གནད་དོན་ཆེན་པོ་མེད། དེ་ལྟར་མིན་ཚེ་བདེ་སྲུང་དཔོན་གྱིས་ཁྱོད་རང་དགར་
མི་བསྐྱུར་ཁོ་ཐག་ཡིན’ཞེས་བཤད།
“ཨན་ཏའེ་ཡིས་ཡང་བསྐྱར་འདང་ཞིག་བརྒྱབ་རྗེས། ‘ཆོག་གི གལ་ཏེ་སྦྲག་སྲིད་
ཁང་དང་ཡང་ན་བདེ་སྲུང་ལས་ཁུངས་ཀྱིས་འུ་གཉིས་ཀྱི་མཚམས་སྦྱོར་ཁང་ལ་ཞིབ་བཤེར་
བྱས་ཚེ། དེ་ལྟར་བསྒྲུབས་ན་བདེ་འཇགས་སྲུང་ཐུབ། ཡིན་ནའང་། ཁྱོད་ཀྱིས་གང་ཞིག་
ནས་འདི་ལྟར་དུས་ཚོད་ཆུད་ཟོས་སུ་གཏོང་བའི་ཡུགས་མོ་ཞིག་འཚོལ་ལམ’ ཞེས་བཤད།
“ངས་ཨན་ཏའེ་ལ་ངའི་ཡིད་ན་འུ་གཉིས་ལ་འོས་ཤིང་འཚམ་པའི་མི་ཞིག་ཡོད། ང་
ལ་གྲོགས་པོ་རྙིང་བ་ཆི་ཁོ•ཐེ་ལུའོ་ཐེ་ཟེར་བ་ཞིག་ཡོད། སྔོན་ཆད་ཁོ་ནི་ཚོང་རྫས་རྩག་
རྩིག་འཚོང་ས་ནས་སུའུ་ཏ་སྐོམ་ཆུ་འཚོང་བ་དང་སོ་འབལ་བཞིན་ཡོད། ན་ནིང་ཁོས་
སྨན་པ་རྒན་པ་ཞིག་གི་བཞུ་སྨན་འཐུང་བ་ལས་ནམ་རྒྱུན་ཁོ་ར་བཟི་བར་བྱེད་པའི་ནད་
བརྒྱ་འཇོམས་པའི་སྨན་དེ་མ་འཐུངས་པའི་མཇུག་འབྲས་སུ་ཁོའི་ཆུང་མ་ཡུགས་སར་ལུས།
སྔོན་ཆད་ང་རྒྱུན་དུ་དེ་ཚང་ལ་རུ་ཉུག་ཏུ་སོང་བ་ཡིན། ངས་བསམས་ན་འུ་གཉིས་ཀྱིས་མོ་
ཁྲིད་ཡོང་ནས་རོགས་བྱེད་དུ་བཅུག་ཆོག་ཟེར།
“མོ་སྡོད་སའི་གྲོང་རྡལ་ནི་འདི་ནས་དབྱིན་ལེ་དྲུག་ཅུའི་མཚམས་སུ་ཡོད་པས། ང་
མེ་འཁོར་ལ་བསྡད་ནས་གནས་དེར་སོང་། མོ་སྔར་བཞིན་སྔོན་གྱི་ཁང་བ་རྙིང་བ་དེའི་ནང་
དུ་བསྡད་ཡོད་པ་དང་། ངོ་འཁྲུད་བྱེད་ཀྱི་ཁྲུས་གཞུང་ནང་དུ་སྔར་བཞིན་མེ་ཏོག་ཉི་དགའ་
ཞིག་བཙུགས་ཡོད་ལ། ལྷས་ན་ཕོ་བྱ་ཞིག་ཡོད། ཐེ་ལུའོ་ཐེ་ལྕམ་མོ་ནི་ངེད་གཉིས་ཀྱི་བརྡ་
ཁྱབ་སྟེང་གི་མི་དེ་དང་ཧ་ལམ་མཚུངས། ཡིན་ནའང་མོ་སྒོ་དང་རྒྱུ་ནོར་ཕྱོགས་ནས་བར་
ཁྱད་ཅུང་ཆེ། ཚུགས་ཀར་བལྟས་ན་མོ་ལ་བརྟེན་ན་མི་མང་པོ་ཞིག་འགུགས་ཐུབ་ཅིང་།
མོས་ངེད་གཉིས་ཀྱི་བྱ་བ་འདི་བདེ་བླག་ངང་སྒྲུབ་ཐུབ་ལ། ངས་དེ་ནི་འདས་ཟིན་པའི་
གྲོགས་པོར་རོགས་ཤིག་བྱས་པར་ཡང་བརྩིས་ཆོག
“ངས་ང་རང་ཡོང་བའི་རྒྱུ་མཚན་བཤད་རྗེས། མོས“སྐུ་ཞབས་པི་ཏེ་སི། ཁྱོད་ཀྱི་
ལས་ཀ་དེ་ལུགས་མཐུན་ཨེ་ཡིན”ཞེས་དྲིས་བྱུང་།
“ངས‘ཐེ་ལུའོ་ཐེ་ལྕམ་མོ། ཨན་ཏའེ•ཐ་ཁོ་དང་ངེད་གཉིས་ཀྱིས་སྔོན་ཞིག་ནས་
གྲོས་བྱས་ཡོད། གནས་ལུགས་མི་བཤད་པའི་ང་ཚོའི་རྒྱལ་ཁབ་འདི་ནས་ཆེས་ཉུང་ནའང་
མི་སྟོང་ཕྲག་གསུམ་གྱིས་ང་ཚོའི་བརྡ་ཁྱབ་ལ་བལྟས་རྗེས། ཁྱོད་ཀྱི་བློ་བཀུག་པ་དང་ཁྱོད་
ཀྱི་མིང་ཐོག་ན་ཡོད་པའི་རྒྱུ་དང་ནོམ་པར་ཡིད་སེམས་ཤོར་མཁན་ཡོད། དེ་དག་གི་ཁྲོད་དུ་
ཁྱོད་ཀྱི་ཡིད་སེམས་འགུགས་ཨེ་ཐུབ་ལྟ་མཁན་དང་། ཁྱོད་ལ་དགའ་ཟེར་མཁན་ཡང་སུམ་
སྟོང་ཙམ་ཡོད་ངེས། དེ་མིན་འཚོ་བ་ལ་རེ་ཐག་ཆད་པའི་མི་དང་། མགོ་གཡོགས་མགོ་སྐོར་
གཏོང་མཁན་གྱི་མི་ཡང་ཡོད་ངེས་ཞེས་བཤད།
“ངས‘ང་དང་ཨན་ཏའེ་གཉིས་ཀྱིས་སྤྱི་ཚོགས་སྟེང་གི་ཇག་རྐུན་དེ་དག་ལ་བསམ་
ཞིག་ཤེས་སུ་འཇུག་འདོད། ང་དང་ཨན་ཏའེ་གཉིས་ཀྱིས“སྤྱོད་ལེགས་གཞན་སྡུག་སྙིང་
ཚིམས་ཀྱི་གཉེན་དོན་མཚམས་སྦྱོར་ཁང”ཞེས་པ་ཞིག་འཛུགས་རྩིས་བྱས་མོད། དེ་ལྟར་
མ་བསྒྲུབས། འདི་ལྟར་བཤད་ན་ཁྱོད་ཀྱིས་ཧ་གོ་སོང་ངམ’ཞེས་བཤད།
“མོས‘ཧ་གོ་སོང་། སྐུ་ཞབས་པི་ཏེ་སི།’ ‘ངས་གནའ་ནས་ཁྱོད་ཀྱིས་བྱ་བ་ངན་
པའི་རིགས་མི་སྒྲུབ་པ་ཤེས་ཡོད། ཡིན་ནའང་། ཁྱོད་ཀྱིས་ང་ལ་ཅི་ཞིག་བྱེད་དུ་འཇུག་རྩིས་
ཡོད། ཁྱོད་ཀྱིས་བཤད་པའི་སྐྱེས་པ་མདོ་མེད་དེ་དག་ལ་ངས་རེ་རེ་བཞིན་ཡི་ཆད་དུ་བཅུག་
ནས་ཕྱིར་འགྲོ་རུ་འཇུག་དགོས་སམ། ཡང་ན་ངས་སྐོར་ཚན་སྐོར་ཚན་རེ་ཕྱིར་བདའ་
དགོས”ཟེར།
“ངས‘ཐེ་ལུའོ་ཐེ་ལྕམ་མོ། ཁྱོད་ཀྱི་བྱ་བ་ནི་དོན་ངོ་མར་སྒེག་ལྡན་མ་ཞིག་གི་མིང་
ཐོག་ནས་མགྲོན་ཁང་གྲལ་དག་ཅིག་གི་ནང་ནས་ཉི་མ་གཏོང་རྒྱུ་དེ་ཡིན། བྱ་བ་ཅི་ཡང་
སྒྲུབ་མི་དགོས། ཁྱོད་ལ་བསྐུར་ཡོང་བའི་ཡི་གེ་དང་བྱ་བ་ཚང་མ་ཨན་ཏའེ་དང་ངེད་གཉིས་
ཀྱིས་སྒྲུབ’ཅེས་བཤད།
“ངས་ཡང་བསྐྱར‘དེ་ལོས་ཡིན། མི་ལྷག་བསམ་རྣམ་དག་ཅན་དང་མི་འཚུབ་ལུས་
ཅན་རེ་འགས་མེ་འཁོར་གྱི་སྤ་སེ་ཉོ་ཐུབ་ཚེ་དངོས་སུ་ཁའེ་ལུའོ་ལ་ཡོང་མཁན་ཡང་ཡོད་
ལ། ཁ་ཡག་ངོ་དགའ་དང་འཛུམ་མདངས་བཅོས་མ་བསྟན་ནས་གཉེན་སློང་མཁན་ཡང་
ཡོད། གནས་ཚུལ་དེ་ལྟ་བུར་ཐུག་ན་ཁྱོད་ཀྱིས་དཀའ་ལས་ཤིག་མྱངས་ཏེ། ཁོ་ཚོར་ཁ་མལ་
དེ་ནས་ལན་བྱིན་ཏེ་ཕྱིར་འགྲོ་རུ་འཇུག་དགོས། གཟའ་འཁོར་རེར་ཁྱོད་ཀྱི་གླ་ཕོགས་ནི་
སྒོར་ཉེར་ལྔ་ཡིན། མགྲོན་ཁང་གི་གླ་ངེད་གཉིས་ཀྱིས་སྟེར’ཞེས་བཤད།
“ཐེ་ལུའོ་ཐེ་ལྕམ་མོས‘ཁྱོད་ཀྱིས་ང་ལ་སྐར་མ་ལྔར་སྒུགས་དང་། ངས་སྐག་རྫས་གྲ་
སྒྲིག་བྱས་ནས། ལྡེ་མིག་ཁྱིམ་མཚེས་ལ་བཅོལ་རྗེས་འགྲོ། དེ་ནས་བཟུང་སྟེ་ང་ལ་གླ་ཕོགས་
སྟེར་དགོས’ ཟེར།
“ངས་ཐེ་ལུའོ་ཐེ་ལྕམ་མོ་ཁྲིད་ནས་ཁའེ་ལུའོ་རུ་ཡོང་བ་དང་། མོ་རང་གནས་དེའི་
མགྲོན་ཁང་ཞིག་གི་ནང་སྡོད་དུ་བཅུག་པ་དང་། གཞན་གྱིས་མཉམ་མི་འཇོག་པའི་ཆེད་དུ་
མགྲོན་ཁང་དེ་དང་ངེད་གཉིས་ཀྱི་སྡོད་སའི་བར་ཐག་ཉེ་རྒྱུ་མེད་ལ། རིང་རྒྱུ་ཡང་མེད་པར་
ཕན་ཚུན་ལ་བརྡ་དུས་ལྟར་གཏོང་ཐུབ། མོ་མགྲོན་ཁང་ལ་སྡོད་དུ་བཅུག་རྗེས་ངས་གནས་
ཚུལ་གསལ་བོར་ཨན་ཏའེ་ལ་བཤད།
“ཨན་ཏའེ་ཡིས‘ད་འགྲིག་འདུག ད་ལྟ་ལག་ཏུ་བུད་མེད་ངོ་མ་ཡོད་པས། ཁྱོད་
ཀྱང་སེམས་བདེ་ལ་བབས་ཆོག་པ་དང་། ཉོག་གཏམ་ཉུང་བཤད་བྱས་ཏེ་རེམ་པར་སྒོར་མོ་
འཚོལ”ཟེར།
“ངེད་གཉིས་ཀྱིས་རྒྱལ་ཡོངས་ཀྱི་ས་གནས་སོ་སོའི་ཚགས་པར་སྟེང་དུ་བརྡ་ཁྱབ་
སྤེལ་བ་དང་། ཚགས་པར་རེའི་སྟེང་དུ་བརྡ་ཁྱབ་ཐེངས་རེ་ལས་མ་སྤེལ། བརྡ་ཁྱབ་ཐེངས་
མང་པོར་སྤེལ་ན་བྱ་བ་སྒྲུབ་མཁན་དང་བརྡ་ཁྱབ་འབྲི་མཁན་མང་པོ་གླས་དགོས་ལ། མི་
མང་པོ་ཞིག་བཀོལ་སྤྱོད་བྱས་ན་གཞན་གྱི་མིག་ལ་ཐོགས་སླ་ཞིང་། སྦྲག་སྲིད་ཀྱི་མགོ་པས་
ཀྱང་མཉམ་འཇོག་བྱེད་ངེས་ཡིན།
“ངེད་གཉིས་ཀྱིས་ཐེ་ལུའོ་ཐེ་ལྕམ་མོའི་མིང་ཐོག་ནས་དངུལ་ཁང་དུ་སྒོར་མོ་སྟོང་
གཉིས་བཞག་ཡོད་པའི་དེབ་ཙེ་ཞིག་མོའི་ལག་ཏུ་བཞག གལ་ཏེ་མི་ལ་ཤས་གཉེན་དོན་
མཚམས་སྦྱོར་ཁང་འདིར་ཡིད་ཆེས་བྱས་ཆོག་མིན་དང་ལྷག་བསམ་ལ་ཐེ་ཚོམ་སྐྱེས་སྐབས་
དེབ་ཙེ་དེ་བསྟན་ཆོག ཐེ་ལུའོ་ཐེ་ལྕམ་མོ་ནི་གཞུང་དྲང་ཚུལ་ལྡན་ཞིག་ཡིན་པས་སྒོར་
མོ་སྟོང་གཉིས་མོའི་མིང་སྟེང་ནས་དངུལ་ཁང་དུ་བཞག་ཀྱང་གནད་དོན་ཡོད་མི་སྲིད།
“རྒྱལ་ཡོངས་ཀྱི་ཚགས་པར་སོ་སོའི་སྟེང་དུ་བརྡ་ཁྱབ་ཐེངས་ཤིག་ལས་མ་སྤེལ་
ནའང་། ཨན་ཏའེ་དང་ངེད་གཉིས་ཀྱིས་ཉིན་གཅིག་གི་དུས་ཚོད་བཅུ་གཉིས་བཀོལ་ནས་
ཕྱིར་ཡིག་ལན་བསྐུར་དགོས།
“ཉིན་རེར་འཕྲིན་ཡིག་བརྒྱ་ཕྲག་རེ་འབྱོར་བ་དང་། ངས་སྔོན་ཆད་རྒྱལ་ཁབ་འདིར་
སྒེག་ཉམས་ལྡན་པའི་ཡུགས་མོ་ཞིག་ཆུང་མར་ལེན་འདོད་ཅིང་། མ་རྩ་འཇོག་པའི་ཁུར་བོ་
འཁུར་འདོད་པའི་དབུལ་བོ་འདི་འདྲའི་མང་པོ་ཞིག་ཡོད་པ་མ་ཤེས།
“ཆུང་མ་འཚོལ་མཁན་མང་ཆེ་ཤོས་ཀྱིས་རང་ཉིད་ལོ་ན་ཆེ་བ་དང་། ལས་ཤོར་བྱུང་
བ། ནུས་པ་ཡོད་ཀྱང་གཞན་གྱིས་མཐོང་ཆེན་མི་བྱེད་པ། མི་གཞན་གྱིས་རང་གི་འཇོན་
ནུས་མི་རྟོགས་པ་སོགས་བཤད་ཡོད་ལ། ཁོ་ཚོས་ད་དུང་རང་ཉིད་ཀྱིས་སེམས་དང་བསམ་
པས་མོར་གཅེས་སྐྱོང་བྱས་ཏེ་སྐྱེས་པའི་དྲོད་ཁོལ་མྱོང་དུ་འཇུག་འདོད་པ་དང་། གལ་ཏེ་
ཡུགས་མོ་དེས་ཁོ་དང་མཉམ་དུ་འཚོ་བ་རོལ་ན་ཚེ་མཇུག་ལ་སྐྱིད་རྒྱག་ཏུ་འཇུག་རྒྱུ་ཡིན་
པའི་དམ་བཅའ་ཡང་བྱས་ཡོད།
“པི་ཏེ་སི་ཐ་ཁོ་ཡི་ལས་སྒྲུབ་ཁང་གིས་ཡི་གེ་སྐུར་མཁན་རེ་རེར་ཕྱིར་ཡིག་ལན་
བསྐུར་པ་དང་། འཕྲིན་ཡིག་ལས་མོར་མི་དེ་དག་གི་རྣམ་དག་གི་སེམས་པས་ཡིད་འགུལ་ཐེབས་
ཤིང་། ཁྱེད་ཀྱིས་ད་དུང་ཕྱིར་འཕྲིན་ལན་བསྐུར་དུས་རང་གི་གནས་ཚུལ་ཞིབ་ཏུ་འབྲི་དགོས་
པ་དང་། སྟབས་བདེ་ན་འདྲ་པར་ཞིག་ཀྱང་འཕྲིན་ཡིག་དང་ལྷན་དུ་བསྐུར་དགོས་ལ། ཡི་གེ་དེ་
མོར་སྤྲོད་མཁན་ལ་ཚེགས་གླ་ཡང་ཡི་གེ་དང་མཉམ་དུ་སྒོར་གཉིས་བསྐུར་པའི་རེ་བ་བཏོན།
“འཆར་གཞི་འདིའི་སྟབས་བདེ་དང་ཐབས་རྩལ་གྱི་ཆ་དེ་འདི་ན་ཡོད། ས་གནས་
སོ་སོའི་ཡི་གེ་སྐུར་མཁན་ཁྲོད་ཀྱི་བརྒྱ་ཆ་དགུ་བཅུ་ཡིས་ཐབས་བརྒྱ་ཇུས་སྟོང་གིས་སྒོར་
མོ་དང་འཕྲིན་ལན་མཉམ་དུ་བསྐུར་ངེས། ཐབས་རྩལ་འདི་བཀོལ་བས་ཨན་ཏའེ་དང་ངེད་
གཉིས་ལ་ཡིག་ཤུབས་ཀྱི་ཁ་ཕྱེ་ནས་སྒོར་མོ་ལེན་རྒྱུའི་ཚེགས་ལས་མྱང་དགོས་ལ། ཡང་
སྡུག་སྨྲེ་ཡང་བཏོན་པ་ཡིན།
“ཆུང་མ་འཚོལ་མཁན་རེ་གཉིས་དངོས་སུ་ཡོང་བ་ན། ངེད་གཉིས་ཀྱིས་དེ་མ་ཐག་
ཐེ་ལུའོ་ཐེ་ལྕམ་མོའི་སར་འགྲོ་རུ་བཅུག་ནས་མོ་ལ་ཐག་གཅོད་བྱེད་དུ་བཅུག་པ་ཡིན། དེའི་
ཁྲོད་ཀྱི་མི་གསུམ་བཞི་རེ་ངེད་གཉིས་ཀྱི་སར་ཡོང་ནས་ཕྱིར་འགྲོ་བའི་ལམ་གླ་རེ་སྟེར་དགོས་
ཟེར། ཞིང་གྲོང་ལ་སྦྲག་སྲིད་སྟབས་བདེ་མིན་པས་ཡི་གེ་འབྱོར་ཐེངས་རེར་མང་དུ་ཡོང་བ་
དང་། ཨན་ཏའེ་དང་ངེད་གཉིས་ཀྱི་ཉིན་རེའི་ཡོང་འབབ་ནི་ཧ་ལམ་སྒོར་ཉིས་བརྒྱ་ཡིན།
“ཉིན་ཞིག་གི་ཕྱི་དྲོར། ངེད་གཉིས་བྲེལ་བ་ཤིན་ཏུ་ཆེ་སྟེ། ངས་སྒོར་མོ་གཉིས་ཅན་
དང་གཅིག་ཅན་རྣམས་ཐ་མག་ཞུའེ་ཅ་ཡི་སྒམ་ཆུང་ཞིག་གི་ནང་དུ་རྫོང་བ་དང་། ཨན་
ཏའེ་ཡིས་ཁ་ཤུ་ལ་བརྟེན་ནས་མོར་གཉེན་སྟོན་མི་བྱེད་ཅེས་པའི་གླུ་དབྱངས་དེ་ལེན་
བཞིན་ཡོད། སྐབས་དེར་ཡང་ཟོར་ཅན་གྱི་གསར་བུ་ཞིག་ཁང་བའི་ནང་དུ་ཡོང་བ་དང་།
དེས་མིག་རིག་རིག་གིས་གྱང་ངོས་སུ་སྐོར་ལྟ་ཞིག་བྱས་ཤིང་། དེ་ནི་ཀའེ་ཨིན་སི་པ་ལི་ཡི་
སྣུམ་ཚོན་རི་མོ་རྩ་ཅན་ཞིག་བོར་བརླག་བྱུང་བས་དེ་འཚོལ་བ་དང་མཚུངས། ངས་ཁོ་
མཐོང་ནའང་སེམས་ལ་སྣང་དོགས་ཅི་ཡང་མ་བྱུང་། རྒྱུ་མཚན་ནི་ངེད་གཉིས་ཀྱི་ཚོང་ལས་
འདི་ནི་ཁྲིམས་མཐུན་ལུགས་མཐུན་ཡིན་པས་སྐྲག་དགོས་དོན་ཅི་ཡང་མེད།
“མི་དེས‘ཁྱོད་ཚོར་དེ་རིང་ཡི་གེ་མང་ག’ཟེར།
“ངས་ལག་པ་བསྲིངས་ནས་ལི་མོ་བླངས་ཏེ།
‘འགྲོ། ང་ཚོ་ཚོང་ལ་ལྟ་རུ་འགྲོ། ང་ཚོས་ཁྱོད་ཡོང་ངེས་འདོད་ཡོད། ཝ་ཧྲིང་ཐོན་
ནས་ཡོང་སྐབས་ཐེ་ཏི”བདེ་མོ་སྐྱིད་པོ་ཡིན་ནམ’ཞེས་དྲིས།
“ངས་ཁོ་ཁྲིད་ནས་ཅང་ཅིན་མགྲོན་ཁང་དུ་སོང་སྟེ། ཁོ་རང་ཐེ་ལུའོ་ཐེ་ལྕམ་མོ་དང་
ངོ་ཐུག་ཏུ་བཅུག་པ་དང་། མོའི་མིང་ཐོག་ན་ཡོད་པའི་སྒོར་མོ་སྟོང་ཕྲག་གཉིས་ཀྱི་དེབ་ཙེ་
དེ་ཁོ་ལ་བསྟན།
“རྩད་ཞིབ་པ་དེས‘བལྟས་ཡོང་ན་གནད་དོན་ཅི་ཡང་མི་འདུག'ཟེར།
“ངས‘དེ་ལོས་ཡིན། གལ་ཏེ་ཁྱོད་རང་ནི་མི་རྐྱང་ཞིག་ཡིན་ན། ལྕམ་མོ་དང་ཁེར་
རྐྱང་དུ་ཁ་བརྡ་བྱོས། སྒོར་མོ་གཉིས་དེར་ངས་མི་ལྟ'ཞེས་བཤད།
“ཁོས‘བཀའ་དྲིན་ཆེ། གལ་ཏེ་ང་ནི་མི་རྐྱང་ཞིག་ཡིན་ཚེ། ངས་ལྕམ་མོ་དང་ཁ་
བརྡ་བྱེད་ངེས། བདེ་མོ་བྱོས། སྐུ་ཞབས་པི་ཏེ་སི’ཟེར།
“ཟླ་བ་གསུམ་འགོར་ལ་ཉེ་བའི་སྐབས་སུ་ང་ཚོའི་ཡོང་སྒོ་སྒོར་སྟོང་ཕྲག་ལྔ་ལྷག་
ཡོད་པ་དང་། མི་མང་པོ་ཞིག་གིས་ང་ཚོར་གླེང་ཕྱོགས་ཀྱང་ཡོད། ཐེ་ལུའོ་ཐེ་ལྕམ་མོ་ཡང་
ལས་འདི་ལ་སུན་སྣང་སྐྱེ་བཞིན་ཡོད་ལ། ཆུང་མ་འཚོལ་མཁན་ལ་ལས་ཐད་ཀར་མོ་བཙལ་
ཏེ་སོང་བས། མོ་དེ་ལ་དགའ་བཞིན་མེད་པ་འདྲ། ད་བྱ་བ་འདིའི་མཚམས་བྱེད་རན་འདུག
“ང་ཚོས་ལས་མཚམས་འཇོག་པར་ཐག་བཅད་རྗེས། ང་རང་ཐེ་ལུའོ་ཐེ་ལྕམ་མོའི་
མགྲོན་ཁང་དུ་སོང་ནས་མོ་ལ་ཆེས་མཐའ་མའི་གླ་ཕོགས་བྱིན་རྗེས། མོ་ལ་གྱེས་ཕྱག་དང་
བཅས་མོའི་མིང་ཐོག་ནས་བཞག་ཡོད་པའི་སྒོར་མོ་སྟོང་གཉིས་དེ་ཕྱིར་ལེན་རྩིས་བྱས།
“ང་མོ་སྡོད་སའི་མགྲོན་ཁང་དེར་སླེབས་དུས། མོ་ངུ་བཞིན་པ་ནི་སློབ་གྲྭར་འགྲོ་
འདོད་མེད་པའི་བྱིས་པ་ཞིག་དང་མཚུངས།
“ངས‘ཨ། ཨ། ཁྱོད་ལ་ཅི་བྱུང་བ་ཡིན། གཞན་གྱིས་ཁྱོད་ལ་དམའ་འབེབས་བྱས་པ་
ཨེ་རེད། ཡང་ན་ཁྱོད་ཀྱིས་རང་ཡུལ་དྲན་པ་ཡིན་ནམ’ཞེས་དྲིས།
“མོས‘དེའི་རྐྱེན་གྱིས་མ་རེད། སྐུ་ཞབས་པི་ཏེ་སི། ངས་ཁྱོད་ལ་དྲང་མོར་བཤད།
ཁྱོད་ནི་ཆི་ཁོ་ཡི་གྲོགས་པོ་ཡིན་ནའང་ངས་དེ་ལ་ཁ་ཡ་མི་བྱེད། སྐུ་ཞབས་པི་ཏེ་སི། ང་མི་ཞིག་
ལ་སེམས་གཏིང་ནས་དགའ་བྱུང་། ཁོ་རང་ངའི་སྲོག་དམར་པོའི་སྐྱ་ཡར་གྱུར་པས། ཁོ་མེད་
ན་ང་ད་ལྟ་འཚོ་ཐབས་མི་འདུག ཁོ་ནི་ངའི་སེམས་ནས་ཆེས་དགའ་བའི་མི་དེ་ཡིན' ཟེར།
“ངས‘ཁྱོད་གཉིས་ཕན་ཚུན་ལ་དེ་ལྟར་དགའ་ཞིང་ཁ་འབྲལ་ཐབས་མེད་ན། ཁྱོད་
རང་ཁོ་དང་གཉེན་སྒྲིག་བྱས་ན་ཆོག་པ་རེད’ཅེས་བཤད།
“མོས‘ཁོ་ཡང་དེ་ལྟར་རེད། ཁོས་བརྡ་ཁྱབ་མཐོང་རྗེས་ང་འཚོལ་དུ་ཡོང་བ་རེད།
ཁོས་ང་ལ་ངས་དེབ་ཙེ་སྟེང་བཞག་ཡོད་པའི་སྒོར་མོ་སྟོང་གཉིས་ཁོར་བྱིན་ན་ཁོ་ད་གཟོད་
ང་དང་གཉེན་སྒྲིག་བྱེད་ཟེར། ཁོའི་མིང་ལ་ཝེ་ལན“ཝེ་ཨར་ཅིན་སིན་ཟེར’ ཞེས་བཤད་
རྗེས། མོ་ཡང་བསྐྱར་ངུས་བྱུང་།
“ངས ‘ཐེ་ལུའོ་ཐེ་ལྕམ་མོ། འཇིག་རྟེན་འདིར་བུད་མེད་ལ་སྙིང་རྗེ་སྐྱེ་མཁན་ང་
ལས་ལྷག་པ་ཞིག་མེད། ལྷག་པར་དུ་ཁྱོད་ཀྱི་ཚེ་འདས་ཁྱོ་ག་ནི་ངའི་གྲོགས་པོ་ཡིན། གལ་ཏེ་
དོན་འདི་ལ་ངས་ཐག་གཅོད་བྱས་ཆོག་ཚེ། ངས་ཁྱོད་ལ་སྒོར་མོ་སྟོང་གཉིས་པོ་བྱིན་ཏེ་ཁྱོད་
རང་གི་སེམས་ནས་དགའ་བའི་མི་དང་གཉེན་སྒྲིག་བྱས་ཏེ་ཁྱོད་ཀྱི་འཚོ་བར་བདེ་སྐྱིད་
ལྡན་པའི་སྨོན་ལམ་འདེབས་ངེས།
‘ངེད་གཉིས་ཀྱིས་ཁྱོད་ལ་སྒོར་མོ་སྟོང་གཉིས་ཀྱི་སྐྱེས་བྱིན་ཀྱང་ཆོག་ཆོག་ཡིན་
ཏེ། ང་ཚོས་ཁྱོད་ཀྱིས་ཁྱོ་ག་འཚོལ་བའི་མིང་ཐོག་ནས་སྒོར་སྟོང་ལྔ་ལྷག་གི་ཁེ་བཟང་
བླངས་ཡོད། ཡིན་ནའང་། དོན་འདི་ངས་ཨན་ཏའེ•ཐ་ཁོ་དང་གྲོས་མོལ་ཞིག་བྱེད་དགོས།
‘ཁོ་ཡང་མི་བཟང་ཞིག་ཡིན། འོན་ཀྱང་ཚོང་ལས་ལ་ཡང་མཁས་པས། ཁོ་ནི་ང་
དང་མཉམ་ལས་བྱེད་མཁན་ཡིན། ང་སོང་སྟེ་ཨན་ཏའེ་དང་གྲོས་ཤིག་བྱེད། ཐབས་བཀོད་
ཅིག་ཡོད་མེད་ལ་ལྟ’ཞེས་བཤད།
“ང་ཕྱིར་ཡོང་ནས་གནས་ཚུལ་ཐམས་ཅད་ཨན་ཏའེ་ལ་གསལ་བོར་བཤད།
“ཨན་ཏའེ་ཡིས‘ངས་འདི་ལྟ་བུའི་དོན་ཞིག་འབྱུང་རྒྱུ་ཡིན་པ་ཤེས་ཡོད། བུད་མེད་
དང་འབྲེལ་བའི་བརྩེ་བ་དང་དགའ་བ་སོགས་བྱ་བ་ཅི་ཞིག་ཡིན་ནའང་ཁྱོད་ཀྱིས་ནམ་
ཡང་དེ་ལྟར་འགྱུར་མེད་དུ་འདུག་པར་རེ་བ་བྱེད་མི་རུང'ཟེར།
“ངས་ཨན་ཏའེ་ལ‘བུད་མེད་དེ་ནི་འུ་གཉིས་རྐྱེན་བྱས་ཏེ་ཡིད་སེམས་སྐྱོ་ཞིང་
སེམས་པ་སྡུག་ལ་སྦྱར་བ་ཡིན’ཞེས་བཤད།
“ཨན་ཏའེ་ཡིས·རེད་ཡ། ངས་ཁྱོད་ལ་ངའི་འཆར་གཞི་བཤད། ཅེ་ཧྥུ། ཁྱོད་ནམ་
ཡང་སེམས་སྙི་ཞིང་གཞན་ལ་གཏོང་ཕོད་ཆེ། ཡང་ན་ངའི་སེམས་པ་སྲ་མོ་ཡིན་པ་ནི་
འཁོར་བའི་ཉམས་མྱོང་ཕུན་སུམ་ཚོགས་ཤིང་དོགས་ཟོན་ཆེ་བའི་རྐྱེན་ཡིན་སྲིད། ཐེངས་
འདིར་ངས་ཁྱོད་ཀྱི་འདོད་པ་དང་བསྟུན། ཁྱོད་ཐེ་ལུའོ་ཐེ་ལྕམ་མོའི་སར་སོང་ནས་སྒོར་མོ་
སྟོང་གཉིས་པོ་དེ་བླངས་ཏེ་མོའི་སེམས་ཀྱི་མཛའ་བོར་བྱིན་ཏེ། འཚོ་བ་སྐྱིད་པོ་བྱས་ཏེ་རོལ་
ཞེས་ཤོད'ཟེར
“ང་དགའ་སྤྲོ་ཆེན་པོས་ཨན་ཏའེ་ཡི་ལག་པར་སྐར་མ་ལྔའི་ཡུན་ལ་དམ་པོར་འཇུས་
རྗེས། གཏམ་བཟང་དེ་ཐེ་ལུའི་ཐེ་ལྕམ་མོ་ལ་བཤད་དུ་སོང་། མོ་ཡང་དགའ་ནས་ངུས་བྱུང་
ལ། ངུས་པ་ནི་སེམས་པ་སྐྱོ་ནས་ངུས་ཚུལ་དང་གཅིག་མཚུངས་རེད།
“ཉིན་གཉིས་ཀྱི་རྗེས་སུ་ང་དང་ཨན་ཏུའེ་གཉིས་ཀྱིས་དངོས་པོ་བསྡུ་གསོག་བྱས་ཏེ
ལམ་ལ་ཆས་པའི་གྲ་སྒྲིག་བྱས།
“ངས་ཨན་ཏའེ་ལ‘འུ་གཉིས་འགྲོ་ཁ་འདིར་ཁྱོད་ཐེ་ལུའོ་ཐེ་ལྕམ་མོ་ལ་ངོ་ཞིག་ཐུག་
འདོད་དམ། མོ་ཁྱོད་དང་ཐུག་འདོད་ཆེ་ཞིང་། ངོ་ཐུག་ནས་ཁྱོད་ལ་བཀའ་དྲིན་ཞུ་འདོད་
ཡོད་ཟེར'ཞེས་བཤད།
“ཨན་ཏའེ་ཡིས‘འོ། ངས་བསམས་ན་དེ་ལྟར་བྱེད་དགོས་དོན་མི་འདུག ང་ཚོས་
མྱུར་དུ་མེ་འཁོར་གྱི་རྗེས་ཆོད་པར་བྱེད’ཟེར།
“ངས་སྔོན་ཆད་ལྟར་ངེད་གཉིས་ཀྱི་མ་རྩ་ཡོད་ཚད་ཕྲག་ཏུ་འཁུར་བའི་ཏ་ལེན་ནང་
དུ་འཇུག་དུས། ཨན་ཏའེ་ཡིས་ཁུག་མ་ལས་སྒོར་མོ་བརྩེགས་མ་ཞིག་བླངས་ཏེ་ང་ལ་བྱིན་
པ་དང་། དེ་ཡང་ཏ་ལེན་ནང་དུ་ཆུགས་ཟེར།
“ངས‘འདི་ནི་ཅི་ཞིག་གི་སྒོར་མོ་ཡིན'ཞེས་དྲིས་པ་ན།
“ཨན་ཏའེ་ཡིས‘ཐེ་ལུའོ་ཐེ་ལྕམ་མོའི་ལག་ཏུ་ཡོད་པའི་སྒོར་སྟོང་གཉིས་དེ་ཡིན’ཟེར།
“ངས‘ཁྱོད་ཀྱི་ལག་ཏུ་ཇི་ལྟར་ཡོང་བ་ཡིན’ཞེས་དྲིས་པ་ན།
“ཨན་ཏའེ་ཡིས‘མོས་ང་ལ་བྱིན་པ་ཡིན། ཟླ་གཅིག་འདིའི་རིང་ལ་གཟའ་ཕུར་བ་
རེ་རེའི་དགོང་མོ་ང་རང་མོའི་གམ་དུ་སོང་བ་ཡིན་ཟེར།
“ངས‘ཝེ་ལན·ཝེ་ཨར་ཅིན་སིན་ནི་ཁྱོད་ཡིན་ནམ’ཞེས་དྲིས་པ་ན།
“ཨན་ཏའེ་ཡིས‘ཡིན། དེ་ནི་ང་ཡིན”ཟེར།

གཉིད་འགུགས་ཐུབ་པའི་རྫུ་འཕྲུལ་ཅན་ཅེ་ཧྥུ་པི་ཏེ་སི།

ཅེ་ཧྥུ་པི་ཏེ་སི་ལ་གཡོ་ཐབས་ལ་བརྟེན་ནས་སྒོར་མོ་འཚོལ་བའི་ཐབས་སྣ་ཚོགས་ཤིག་
ཡོད། དེ་ནི་ནན་ཁ་ལུའོ་ལའེ་ན་ཁུལ་ཁྲ་ཨར་སི་ཏོན་གྱི་འབྲས་འཚོད་ཐབས་དང་འདྲ།
ང་ཆེས་ཉན་པར་སྤྲོ་བ་ནི་ཁོས་བཤད་པའི་ཁོའི་སྔོན་ཆད་ཀྱི་གཏམ་རྒྱུད་དག་ཡིན།
སྐབས་དེར་ཁོས་སྲང་ལམ་དུ་སྦྱོར་སྨན་དང་ལུ་རྒྱ་འཇོམས་པའི་སྨན་ཆུ་འཚོང་བཞིན་
ཡོད་ཅིང་། དེ་ལ་བརྟེན་ནས་ཁ་རྒྱབ་འཕུད་ཐུབ་པ་ཙམ་ཡིན་ཟེར། སྐབས་དེར་ཁོས་མི་
མང་པོ་ཞིག་ལ་འབྲེལ་འདྲིས་བྱེད་བཞིན་ཡོད་པ་དང་། མཇུག་མཐར་ཁོས་སྒོར་མོ་གཅིག་
གིས་ལས་དབང་དང་རྒྱན་བཞག
“ཁོས‘ང་ཨ་ཁེན་སེ་ཡི་ཧྥེ་ཞི་ཨར་རི་བོར་སླེབས་དུས། ལུས་ལ་ཤྭ་ལྤགས་ཀྱི་ཀོ་ལྭ་
དང་རྐང་ལ་ཤྭ་ལྤགས་ཀྱི་ཀོ་ལྷམ་གྱོན་པ། སྐྲ་རིང་བོ་བཞག་ཅིང་ལག་པའི་སོར་མོའི་སྟེང་
དུ་ཐེ་ཁོ་ས་ཁ་ན་ཡི་འཁྲབ་སྟོན་པ་ཞིག་གི་ལག་ནས་ཁྱེར་ཡོང་བའི་ལྗིད་ཚད་ལ་ཁེ་སུམ་
ཅུ་ལྷག་ཡོད་པའི་རྡོ་རྗེ་ཕ་ལམ་གྱི་མཛུབ་དཀྲིས་ཤིག་གོན་ཡོད། མི་དེས་མཛུབ་དཀྲིས་འདི
ངའི་ལྟེབ་གྲི་ཞིག་ལ་བརྗེས་ནས་ཅི་བྱེད་པ་ངས་ངོ་མ་ཧ་མི་གོ
“སྐབས་དེར་ངའི་ཐོབ་ཐང་ནི་མིང་དུ་གྲགས་པའི་དབྱིན་ཏེ་ཨན་པའི་ལྷ་རྗེ་ཝོ་ཧུའུ་
ཡིན། ངས་རྒྱུན་འཇོག་བྱེད་ལེགས་པོ་ཞིག་བཟུང་ཡོད། དེ་ནི་ཚེ་སྲིང་ལུས་སྲུང་གི་རྩི་ཤིང་
དང་རྩྭ་སྨན་བསྙལ་ནས་བྱུང་བའི་སྨན་ཆང་ཡིན། དེ་ནི་ཆའོ་ཁོ་ཐའོ་ཚོ་བའི་ཚོ་དཔོན་གྱི་
ཡིད་དུ་འོང་བའི་ཆུང་མ་ཐ་ཁཱ་ལ་ཡིས་མ་རྨོས་ལོ་ཏོག་གི་བྲོ་ཚོགས་ཤིག་གི་སྐབས་སུ་ཁྱི་
ཤ་འཚོད་སྐབས་སྔོ་ཚལ་འགའ་བཙལ་ནས་བྲོ་བ་སྡེབ་སྒྲིག་ཅིག་བྱེད་སྐབས་བློ་ཡུལ་ལས་
འདས་པའི་སྒོ་ནས་རྙེད་པ་ཡིན།
“ངས་སྔོན་ལ་ཚོང་རྒྱག་ཡུལ་གྲོང་རྡལ་དེ་ནས་ཚོང་མ་བྲིན་པས། ལག་ཏུ་སྒོར་མོ་
ལྔ་ལས་མེད། ངས་ཧྥེ་ཞི་ཨར་རི་བོའི་སྨན་སྦྱོར་མཁན་པོ་ཞིག་བཙལ་ཏེ། ཁོར་དངུལ་ཆད་
ལ་བཞག་ནས་ཤེལ་གྱི་དམ་བེ་ཆུང་བ་འགའ་དང་ཁ་གཅོད་འགའ་ཉོས། ངའི་ལག་གི་ཁུག་
མའི་ནང་དུ་སྔོན་ལ་འཚོང་རྒྱག་ཡུལ་དེ་ནས་བཙོངས་མ་ཚར་བའི་ཤོག་བྱང་དང་རྒྱུ་ཆ་
འགའ་ཡོད། ང་མགྲོན་ཁང་ཞིག་ཏུ་བསྡད་རྗེས། རང་འབབ་ཆུའི་ཆུ་སྒོ་ཕྱེ་ནས་སྨན་ཆུ་
བསྡེབས་ཏེ་དམ་བེའི་ནང་བླུགས་ནས་ཅོག་ཙེ་སྟེང་གྲལ་བསྟར་བསྒྲིགས་ཏེ་བཞག་པ་ན།
འཚོ་བ་ནི་མཛེས་སྡུག་ལྡན་པ་ཞིག་ཏུ་གྱུར་པ་དང་མཚུངས།
“ ཁྱོད་ཀྱིས་སྨན་རྫུན་མ་ཟེར་རམ། མིན་སྐུ་ཞབས། སྨན་ཆང་དེ་དག་གི་ནང་དུ་སྒོར་
མོ་གཉིས་ཀྱི་ཅིན་ཅི་ཕི་ན་དང་ཞོ་གང་གི་ཨ་ཉི་ལིན་གཉིས་ཡོད། ལོ་འགའི་རྗེས་སུ་ང་ཡང་
བསྐྱར་གྲོང་རྡལ་འདི་བརྒྱུད་དུས་མི་རྣམས་ཀྱིས་ང་ལ་སྨན་དེ་འཚོང་རྒྱུ་ཡོད་མེད་དྲིས་བྱུང་།
“དགོང་མོ་དེར་ངས་ཤིང་རྟ་ཆེན་པོ་ཞིག་གླས་ཏེ། སྨན་ཆང་ཤིང་རྟའི་ནང་བརྩིགས་
ཏེ་སྲང་ལམ་ནས་བཙོངས་པ་ཡིན། ཧྥེ་ཞི་ཨར་རི་བོ་ནི་ནད་ཡམས་རྒོད་ཅིང་ས་དམའ་ལ་
བརླན་ཤས་ཆེ་བའི་ས་ཆ་ཞིག་ཡིན་པ་དང་། ངས་བརྟག་དཔྱད་ལས་ཤེས་པ་ལྟར་ན་གྲོང་
རྡལ་འདིའི་མི་རྣམས་ལ་ལུས་ཀྱི་སྟོབས་གསོ་ཐུབ་པ་དང་གློ་བ་གསོ་བྱེད་ཀྱི་སྨན་ཤིན་ཏུ་
མཁོ། སྨན་ཆང་གི་ཚོང་བྲིན་པ་ནི་དམར་ཟས་ཁ་ནང་དུ་ཡོང་གིན་མེད་པའི་མི་དམར་སྤྲོ་
ལངས་པ་དང་འདྲ། ངས་དམ་བེ་རེར་སྒོར་ཕྱེད་ཀ་བྱས་ཏེ་བཙོངས་པས། གྲལ་བསྟར་གཉིས་
བཙོངས་ནས་ཚར། སྐབས་དེར་མི་ཞིག་གིས་ངའི་ལྭ་བའི་འདབས་ཁ་ནས་འཐེན་བྱུང་། ངས་
དེའི་རྒྱུ་མཚན་ཅི་ཡིན་རྟོགས་པས། དེ་མ་ཐག་ཤིང་རྟ་ལས་མར་བབས་ཏེ་ལྐོག་ནས་སྒོར་མོ་
ཁྱེར་ནས་དངུལ་གྱི་སྐར་མའི་བྲང་རྟགས་བཏགས་ཡོད་པའི་མི་དེའི་ལག་ཏུ་བརྫངས་རྗེས།
“ངས‘ཉེན་རྟོག་དཔོན་པོ་ལགས། དེ་རིང་གི་ནམ་ཟླ་དེ་འདྲའི་མི་ལེགས་པ་ཞིག་
མ་རེད’ཅེས་བཤད།
“དེས‘ཁྱོད་ཀྱིས་འཚོང་བཞིན་པའི་སྨན་འདི་ནི་ཁྲིམས་འགལ་གྱི་དངོས་པོ་རྫུན་
མ་ཡིན། ཁྱོད་ལ་གྲོང་ཁྱེར་འདིར་ཚོང་བརྒྱབ་ཆོག་པའི་ལས་གཉེར་ཡི་གེ་ཡོད་དམ’ ཟེར།
‘ང་ལ་མེད། ངས་འདི་ཡང་གྲོང་ཁྱེར་ཞིག་ལ་བརྩིས་པ་མ་ཤེས། ངས་སང་ཉིན་
འདི་གྲོང་ཁྱེར་ཞིག་ཡིན་པ་ཤེས་ཚེ། ལས་གཉེར་ཡི་གེ་རེ་བླངས་ཆོག’ཅེས་བཤད།
“ཉེན་རྟོག་པ་དེས‘ཁྱོད་ཀྱིས་ལས་གཉེར་ཡི་གེ་མ་བླངས་བར་དུ་ཚོང་རྒྱག་
མཚམས་འཇོག་དགོས་པའི་བཀའ་བབས་པ་ཡིན’'ཟེར།
ངས་ཚོང་བསྡུ་གསོག་བྱས་ཏེ་ཕྱིར་མགྲོན་ཁང་དུ་ཡོང་ནས་གནས་ཚུལ་དེ་མགྲོན་
ཁང་གི་སྦྱིན་བདག་ལ་བཤད།
“ཁོས‘འོ། ཁྱོད་ཀྱི་ཚོང་འདི་ནི་ཧྥེ་ཞི་ཨར་རི་བོ་ནས་རྒྱག་དཀའ། སྨན་པ་ཧུ་སི་
ཅིན་སི་ནི་ཡུལ་འདིའི་སྨན་པ་གཅིག་པུ་ཡིན། ཁོ་ཡུལ་འདིའི་གྲོང་གཙོ་ཡི་ཞང་བོ་ཆུང་བ་
ཡིན། ཁོ་ཚོས་རྒྱལ་ཁམས་འགྲིམས་པའི་སྨན་པ་དག་ལ་ཡུལ་འདིར་ནད་བཅོས་བྱེད་དུ་མི་
འཇུག་ཟེར།
“ངས‘ངས་ནད་བཅོས་བྱེད་ཀྱིན་མེད། ང་ལ་ཁུལ་གྱིས་བྱིན་པའི་ཚོང་རྩག་རྩིག
བརྒྱབ་ཆོག་པའི་ཡི་གེ་ཞིག་ཡོད། གྲོང་ཁྱེར་གྱི་ལས་གཉེར་ཡི་གེ་ངེས་པར་དུ་དགོས་ན། ང་
སང་ཉིན་སོང་ནས་ལས་གཉེར་ཡི་གེ་ཞིག་བླངས་ཆོག’ཅེས་བཤད།
“ཕྱི་ཉིན་ཞོགས་པ་སྔ་མོར་ང་གྲོང་གཙོའི་གཞུང་ལས་ཁང་དུ་སོང་། ཁོ་ཚོས་གྲོང་
གཙོ་ལས་ཚོགས་སུ་ཡོང་མི་འདུག་ལ། ནམ་ཞིག་ལ་ཡོང་མིན་ཡང་མི་ཤེས་ཟེར་བས། སྨན་
པ་ཝོ་ཧུའུ་ཕྱིར་མགྲོན་ཁང་དུ་ཡོང་སྟེ། རྐུབ་སྟེགས་སྟེང་ཀུམ་ནས་ཙོག་སྟེ་ཐ་མག་ཞུའེ་ཅ་
ཞིག་འཐེན་བཞིན་བསྒུག་དགོས་བྱུང་།
“ཡུན་རིང་མ་འགོར་བར་མགུལ་ཆིངས་སྔོན་པོ་བརྒྱབ་པའི་ན་གཞོན་ཞིག་ཡོང་
ནས་ངའི་གམ་གྱི་རྐུབ་སྟེགས་སྟེང་ཙོག་རྗེས། ང་ལ་ཆུ་ཚོད་དུ་རེད་ཅེས་དྲིས་བྱུང་།
“ངས‘བཅུ་དང་ཕྱེད་ཀ་རེད། ཁྱོད་ནི་ཨན་ཏའེ•ཐ་ཁོ་མ་ཡིན་ནམ། ངས་ཁྱོད་ཀྱིས་
རྩེད་མོ་འཁྲབ་སྟོན་བྱེད་པ་མཐོང་མྱོང་། ཁྱོད་ཀྱིས་ལྷོ་ཕྱོགས་ཀྱི་ཁུལ་སོ་སོ་ནས ་འདོད་
ལྷའི་ཞལ་ཟས་ཀྱི་ལེགས་སྐྱེས’ཚོང་འགྲེམ་བྱས་པ་མིན་ནམ། ངས་འདང་ཞིག་རྒྱག་དང་།
ཁྱོད་ཀྱིས་གང་ཞིག་ནས་ཆི་ལི་ཡི་རྡོ་རྗེ་ཕ་ལམ་གྱི་གཉེན་རྟགས་མཛུབ་དཀྲིས་དང་གཉེན་
སྒྲིག་གི་མཛུབ་དཀྲིས། ཞོག་ཁོག་གཅུར་བྱེད་ཅིག ལྗམ་དམ་བེ་གང་དང་ཏུའུ་ཞི•ཧྥོ་ནང་གི་
འདྲ་པར་བཅས་ཞོ་ལྔ་བྱས་ནས་འཚོང་བཞིན་ཡོད’ཅེས་ཟེར།
“ཨན་ཏའེ་ཡིས་ངས་ཁོའི་ངོ་ཤེས་པས། དགའ་སྤྲོ་ཆེན་པོ་སྐྱེས་བྱུང་། ཁོ་ནི་མིང་
དོན་མཚུངས་པའི་སྲང་འགྲམ་གྱི་ཚོང་འགྲེམ་པ་ཞིག་ཡིན། དེ་ལྟ་བུ་ཞིག་ཡིན་པར་མ་
ཟད། ཁོས་ད་དུང་རང་གི་ལས་རིགས་འདི་ལ་བརྩི་མཐོང་ཆེན་པོ་བྱེད། ཁོས་ཚོང་བརྒྱབ་
ནས་ཁེ་བཟང་བརྒྱ་ཆ་སུམ་བརྒྱ་ལོན་པ་ན་ཡིད་ཚིམས་པར་འགྱུར་བ་དང་། མི་གཞན་
གྱིས་ཁོ་ལ་ཁྲིམས་འགལ་གྱི་སྨན་རྫུན་མ་འཚོང་བར་ཇི་ལྟར་བསྐུལ་ཡང་ཁོས་ལས་དེའི་
རིགས་མི་སྒྲུབ།
“ད་ལྟ་ང་ལ་མཉམ་ལས་བྱེད་མཁན་གྱི་ལས་རོགས་ཤིག་མཁོ། ངེད་གཉིས་ཀྱིས་གྲོས་
བྱས་ཏེ་མཉམ་འབྲེལ་ལ་འཐད་པ་བྱུང་། ངས་ཁོར་ཧྥོ་ཞི་ཨར་རི་བོའི་གནས་ཚུལ་ལ་དབྱེ་
ཞིབ་བྱས་པ་དང་། ས་གནས་ཀྱི་ཆབ་སྲིད་དང་རྙང་སྨན་རྐྱ་འཐབ་ནས་ཡོད་པས། ཚོང་ནི་
དེ་འདྲའི་བདེ་བླག་ཅིག་མིན་ཞེས་བཤད། ཨན་ཏའེ་ནི་ཉིན་དེའི་མེ་འཁོར་ལ་བསྡད་ནས་
ཡུལ་འདིར་ཡོང་བ་རེད། ཁོའི་ལག་ནའང་སྒོར་མོ་མང་པོ་ཞིག་མེད། ཁོས་གྲོང་རྡལ་ནས་
ཞལ་འདེབས་ཤིག་བསྡུས་རྗེས་ཡིའུ་ལི་ཅ་ཆུ་འཕྱུར་རྫིང་བུ་ཡོད་སར་སོང་ནས་དམག་གྲུ་
གསར་བ་ཞིག་བཟོ་རྒྱུ་ཡིན། ང་ཚོ་ཕྱི་ལ་སོང་ནས་སྒོ་ཁྱམས་ཀྱི་སྟེགས་བུའི་སྟེང་བསྡད་
ནས་གྲོས་ཤིག་བྱས་པ་ཡིན།
“ཕྱི་ཉིན་གྱི་སྔ་དྲོའི་དུས་ཚོད་བཅུ་གཅིག་སྟེང་། ང་གཅིག་པུར་ཙོག་ནས་བསྡད་
སྐབས། མི་ནག་ཅིག་དལ་ལྷོད་ལྷོད་ངང་མགྲོན་ཁང་དུ་ཡོང་སྟེ། སྨན་པ་ལགས། ཁྱེད་རང་
སོང་སྟེ་པན་ཁོ་སི་ཁྲིམས་དཔོན་གྱི་ནད་ལ་ཅིག་ལྟ་རོགས། ཁོ་ནི་ཡུལ་འདིའི་གྲོང་གཙོ་
ཡང་ཡིན། ཁོ་ལ་ན་ཚ་ལྕི་མོ་ཞིག་བྱུང་འདུག་ཟེར།
“ངས‘ང་ནི་གཞན་གྱི་ནད་ལ་ལྟ་མཁན་མིན། ཁྱོད་སོང་ནས་སྨན་པ་གདན་འདྲེན་
མི་ཞུ་བར་འདིར་ཡོང་ནས་ཅི་བྱེད'ཅེས་བཤད།
“དེས‘སྐུ་ཞབས། ལྷ་རྗེ་ཧུ་ཅིན་སི་ལེ་དབར་ཉི་ཤུ་ལྷག་ཡོད་པའི་ཞིང་གྲོང་དུ་ནད་
བཅོས་བྱེད་དུ་ཕྱིན་སོང་། གྲོང་རྡལ་འདིར་སྨན་པ་ཁོ་གཅིག་པུ་ལས་མེད། སྐུ་ཞབས་པན་
ཁོ་སི་ལ་བྱུང་བའི་ན་ཚ་ཤིན་ཏུ་ལྕི་བས། ཁོང་གིས་ང་མངགས་ནས་ཁྱོད་རང་གདན་འདྲེན་
དུ་ཡོང་བ་ཡིན'ཟེར།
“ངས‘སྤུན་ཟླའི་མཛའ་བརྩེ་བསམས་ནས་ང་སོང་སྟེ་བལྟས་ཆོག’ ཅེས་བཤད་
རྗེས། སྨན་ཆང་ཞིག་ཁུག་མའི་ནང་དུ་བཅུག་ནས་རི་བོའི་སྟེང་གི་གྲོང་གཙོ་གཞུང་ཤག་
ཏུ་ཕྱིན། གྲོང་གཙོའི་གཞུང་ཤག་ནི་གྲོང་རྡལ་འདིར་ཡོད་པའི་ཁང་བ་ཆེས་ཚད་ལྡན་
དང་ཡིད་དུ་འོང་བ་དེ་ཡིན་ལ། སྒོ་མདུན་གྱི་སྤང་རྩྭའི་སྟེང་དུ་ལྕགས་ཀྱིས་བཟོས་པའི་ཁྱི་
གཉིས་ཡོད།
“གྲོང་གཙོ་པན་ཁོ་སི་མལ་ཁྲིའི་སྟེང་དུ་བདེ་མོར་ཉལ་འདུག ཁོའི་ཁོག་པའི་ནང་
དུ་སྒྲ་ཞིག་གྲག་བཞིན་ཡོད་པ་དང་། གལ་ཏེ་ཅིའུ་ཅིན་ཧྲན་ན་ཡོད་ཚེ། མི་རྣམས་ཀྱིས་དེ་
ནི་ས་འགུལ་བྱུང་བའི་སྒྲ་ཡིན་ངེས་སྙམ་ནས་སྲོག་མགོ་ཐོན་པའི་ཆེད་དུ་ཕྱི་ལ་འབྲོ་སྲིད།
ན་གཞོན་ཞིག་གིས་ཆུ་ཁོལ་ཇ་ཕོར་གང་བཟུང་ནས་མལ་ཁྲིའི་འགྲམ་དུ་ལངས་འདུག
“གྲོང་གཙོ་ཡིས‘སྨན་པ། ང་ལ་ནད་ལྕི་མོ་ཞིག་བྱུང་འདུག ང་མྱུར་དུ་འཆི་རྒྱུ་རེད།
ཁྱོད་ཀྱིས་ཐབས་ཤེས་བཀོལ་ནས་ངའི་སྲོག་ཅིག་སྐྱོབ་རོགས”ཟེར།
“ངས‘སྐུ་ཞབས་གྲོང་གཙོ། ང་ལ་ཨེད་སི·ཁུའུ•ལ་པི་ཝུའུ་སི་ཡི་དངོས་སློབ་བྱེད་
པའི་སྐལ་བ་མ་ལྡན། ངས་སྨན་གྱི་སློབ་གྲྭ་ཆེན་མོ་ནས་དཔེ་ཆ་བཏོན་མ་མྱོང་། ང་ནི་ཁྱོད་
རང་ལ་སྤུན་ཟླའི་བརྩེ་འདང་གི་ཐོག་ནས་རོགས་བྱེད་དུ་ཡོང་བ་ཡིན་ ཞེས་བཤད་
“ཁོས‘བཀའ་དྲིན་ཆེ། སྨན་པ་ཝོ་ཧུའུ། འདི་ནི་ངའི་ཡང་ཚ་སྐུ་ཞབས་པི་ཏེ་ཨར་
རེད། ཁོས་ཐབས་བརྒྱ་ཇུས་སྟོང་གིས་ངའི་ན་ཟུག་འདི་གཞོམ་པར་འདོད་མོད། འོ། གནམ་
རྒན་མ། འོ་འོ’ ཁོས་ཡང་བསྐྱར་ན་ཟུག་གིས་སྐད་བརྒྱབ་བྱུང་།
“ངས་སྐུ་ཞབས་པི་ཏེ་ཨར་ལ་ལག་བརྡ་ཞིག་བརྒྱབ་རྗེས་མལ་ཁྲིའི་འགྲམ་ནས་ཙོག་སྟེ།
གྲོང་གཙོའི་ལག་རྩ་ལ་བལྟས། ‘ངས་ཁྱོད་ཀྱི་མཆིན་པར་ཅིག་ལྟ—ངས་ཁྱོད་ཀྱི་ལྕེ་ཐོག་
ཟེར་བ་ཡིན’ཞེས་བཤད་རྗེས། དེ་ནས་ཁོའི་མིག་ཤ་ཡར་བརྫེས་ནས་མིག་ནང་ལ་བལྟས།
‘ཁྱོད་ན་ནས་ཅི་ཙམ་འགོར་སོང་ཞེས་དྲིས།
“གྲོང་གཙོས‘ངའི་ནད་འདི་ནི་འོ་འ་ཡོ་མདང་དགོང་བྱུང་བ་ཡིན།
སྨན་པ་ལགས། ང་ལ་སྨན་ཞིག་བྱིན་ཆོག་གམ’ཟེར།
“ངས‘སྐུ་ཞབས་ཧྥེ་ཏེ་ཨར། ཁྱོད་ཀྱིས་དྲ་ཡོལ་དེ་ཕར་ཕྱེ་ན་ཆོག་གམ་ ཞེས་བཤད།
“ན་གཞོན་དེས་ངའི་མིང་ལ‘པི་ཏེ་ཨར'ཟེར་ཞེས་ངའི་སྐད་ཆར་དག་བཅོས་
བྱས་རྗེས། ‘ཁྱོད་ཀྱིས་བརླ་ཀྲུམ་རིལ་བུ་བཟའ་འདོད་དམ། ཞང་པོ་ཀྲན་མུའུ་སི’ཟེར།
“ངས་རྣ་བ་ཁོའི་སོག་པ་གཡས་པའི་སྟེང་སྦྱར་ནས་ཡུད་ཙམ་ལ་ཉན་རྗེས། ‘སྐུ་
ཞབས་གྲོང་གཙོ། ཁྱོད་ལ་བྱུང་ཡོད་པའི་ནད་འདི་ནི་ཚབས་ཆེ་བའི་སོག་པའི་རུས་སྒྲོམ
འབུར་བའི་གཉན་ཚད་རེད'ཅེས་བཤད།
“ཁོས་སྐྱོ་བའི་ངག་གིས‘གནམ་རྒན་མ། ཁྱོད་ལ་དེའི་སྟེང་དུ་སྨན་ཞིག་བསྐུ་རྒྱུ་མེད་
དམ། ཡང་ན་རུས་སྒྲོམ་དྲང་མོར་བཅའ་ཐབས་སམ་ཐབས་བཀོད་གཞན་འདྲ་མེད་དམ’ ཟེར།
“ངས་མགོ་ཡི་ལི་མོ་ལག་ཏུ་བླངས་རྗེས་སྒོ་ཁའི་ཕྱོགས་སུ་སོང་།
“གྲོང་གཙོས་ངུ་ངག་འདྲེས་མས‘སྨན་པ། ཁྱོད་དེ་ལྟར་འགྲོ་རྒྱུ་ཡིན་ནམ། ཁྱོད་
གནས་འདི་དང་ཁ་འབྲལ་མི་རུང་། ང་ལ་ཚབས་ཆེ་བའི་སོག་པའི་རུས་སྒྲོམ་འབུར་བའི་
སྐྲན་ནད་འདིས་མནར་གཅོད་གཏོང་བཞིན་ཡོད་པས། ཁྱོད་ཀྱིས་མིག་གིས་རིག་རིག་ལ་མི་
སྐྱོབ་སྲོལ་ཞིག་ག་ལ་ཡོད'ཟེར།
“སྐུ་ཞབས་པི་ཏེ་ཨར་གྱིས‘སྨན་པ་ཝ་ཧ། གལ་ཏེ་ཁྱོད་ལ་སྙིང་རྗེའི་སེམས་ཤིག་
ཡོད་ན་སྤུན་ཟླ་ཞིག་འདི་ལྟར་ནད་ཀྱིས་མནར་ནས་ན་ཟུག་གི་སྡུག་བསྔལ་མྱོང་བཞིན་
ཡོད་པར་ཁ་ཡ་མི་བྱེད་སྲོལ་ཞིག་ག་ལ་ཡོད’ཟེར།
“ངས་ངའི་མིང་ལ་ལོ་ཧུའུ་ཟེར། དུད་འགྲོ་བཞིན་དུ་ཝ་ཧ་ཝ་ཧ་ཞེས་མ་འབོད'
ཅེས་བཤད་རྗེས། ཕྱིར་གྲོང་གཙོའི་མལ་ཁྲིའི་འགྲམ་དུ་སོང་བ་དང་། ངའི་སྐྲ་ལོ་རིང་བོ་དེ་
གཞུག་ལ་ཅིག་འཕངས།
“ངས‘སྐུ་ཞབས་གྲོང་གཙོ། ང་ལ་རེ་བ་ཞིག་ཡོད། སྨན་གྱིས་ཁྱོད་ལ་ནུས་པ་ཅི་ཡང་
མེད། སྤྱིར་སྨན་ལ་ནུས་པ་ཆེ་ན་ཡང་། དེ་ལས་ཀྱང་ནུས་པ་ཆེ་བ་ཞིག་ཡོད’ཅེས་བཤད་པ་ན།
“ཁོས་དེ་ཅི་ཞིག་རེད་ཅེས་དྲིས་བྱུང་།
“ངས ‘དེ་ནི་ཚན་རིག་གིས་བདེན་དཔང་བྱས་ཡོད། འདུ་ཤེས་ནི་པ་ཆ་ལས་
རྒྱལ་ཐུབ། ཁྱོད་ལ་ན་ཟུག་དང་ནད་ངན་ཞེས་པ་ཞིག་མེད། མི་བདེ་བ་དེ་ནི་རང་གི་ཚོར
བ་ཙམ་ཡིན་པར་ཡིད་ཆེས་བྱེད་དགོས། དད་པ་བརྟན་པོས་ཡོད་ཚད་འགྲུབ་ཐུབ’
ཅེས་བཤད།
“གྲོང་གཙོས‘སྨན་པ། ཁྱོད་ཀྱིས་བཤད་པ་འདི་ཅི་རེད། ཁྱོད་ནི་སྤྱི་ཚོགས་རིང་
ལུགས་པ་ཡིན་ནམ’ཞེས་བཤད།
“ངས‘ངས་བཤད་བཞིན་པ་ནི་བདེ་བར་གཉིད་དུ་འཇུག་པའི་བསམ་བློའི་ཐབས་
རྩལ་རིག་པ་ཡིན་དེ་ནི་རྒྱང་རིང་གི་ནུས་པ་སྟེ་རྟོགས་ལྡང་གི་འདུ་ཤེས་ལ་བརྟེན་
ནས་འདར་ནད་དང་ཀླད་རྒྱའི་གཉེན་ཚད་ཀྱི་ནད་གསོ་བཅོས་བྱེད་སྤྱད་ཅིག་སྟེ—ཁང་
བའི་ནང་གི་ཁྱད་མཚར་བའི་འགུལ་སྐྱོད་ཡིན’ཞེས་བཤད།
“གྲོང་གཙོ་ཡིས་སྨན་པ། ཁྱོད་ཀྱིས་དེ་ལྟར་བྱེད་ཤེས་སམ”ཞེས་དྲིས་བྱུང་།
“ངས‘ང་ནི་ཆེས་མཐོ་བའི་ཆོས་ཁང་གི་ཆོ་ག་སྒྲུབ་མཁན་དང་ཕོ་བྲང་ནང་གི་
དབུ་བླའི་ཁྲོད་ཀྱི་གཅིག་ཡིན། ངས་སྒྲུབ་པའི་བདེ་བར་གཉིད་པའི་བྱིན་རླབས་ཀྱི་ནུས་
མཐུ་ཡིས་རྐང་བ་ཞ་བོ་ལམ་དུ་འགྲོ་བར་བྱེད་ཐུབ་ལ། མིག་ལོང་བས་འཇིག་རྟེན་མཐོང་
བར་བྱེད་ཐུབ། ང་སྔགས་ཀྱི་ནུས་པར་དབང་འབྱོར་བས། གཞན་ལ་གཉིད་འགུག་ཏུ་འཇུག་
ཐུབ་པར་མ་ཟད། རྣམ་ཤེས་ལའང་ཁ་ལོ་བསྒྱུར་ཐུབ། ཉེ་བའི་དུས་ཀྱི་ཨན་ཨ་པོ་ལ་ལྷ་འབབ་
པའི་འདུ་ཚོགས་སྟེང་ཡོད་ཚད་ངའི་མཐུ་ནུས་ལ་བརྟེན་པ་ཡིན། ཚེ་ལས་འདས་པའི་ཅིའུ་
ཚུའུ་ཀུང་སི་ཡི་སྤྱི་གཉེར་ཡང་བསྐྱར་གསོན་དུ་བཅུག་ནས་ཁོའི་ནུ་མོ་དང་ཁ་བརྡ་བྱས།
ཁྱོད་ཀྱིས་ངས་རྒྱ་སྲང་ནས་སྨན་དེ་དཀའ་སྡུག་མྱོང་བཞིན་པའི་མི་ལ་བཙོངས་པ་མཐོང་
མོད། ངས་ཁོ་ཚོའི་ལུས་སྟེང་ལ་གཉིད་འགུག་པའི་མཐུ་ནུས་བཀོལ་མི་རུང་། ངས་ཆོས་ཀྱི་
ནུས་པར་དམའ་ཕབ་མི་རུང་སྟེ། ཁོ་ཚོའི་ཁུག་མའི་ནང་དུ་དངུལ་མེད'ཅེས་བཤད།
“གྲོང་གཙོ་ཡིས་འདྲི་རྒྱུར‘དེས་ན་ཁྱོད་ཀྱིས་ངའི་ལུས་སྟེང་ལ་མཐུ་ནུས་དེ་བཀོལ
རྒྱུ་ཡིན་ནམ་མིན'ཞེས་ཟེར།
‘ཁྱོད་ཀྱིས་ཉོན་དང་། ང་གནས་གང་ཞིག་ལ་སོང་ནའང་། སྨན་བཅོས་ཚོགས་
པས་ནམ་ཡང་ང་རང་དཀའ་ཁག་ལ་གཏད་ཡོང་། ངས་སྨན་བཅོས་བྱེད་བཞིན་མེད། ཡིན་
ནའང་། ཁྱོད་ཀྱི་སྲོག་སྐྱོབ་པའི་ཆེད་དུ་ངས་ཁྱོད་ལ་སེམས་ཁམས་ཀྱི་གསོ་བཅོས་བྱས་ཆོག
དེ་ལྟར་བསྒྲུབས་ན་ཁྱོད་ཀྱིས་ང་ལ་གྲོང་གཙོའི་མིང་ཐོག་ནས་ལས་གཉེར་ཡི་གེ་མེད་པར་
རྩད་གཅོད་མི་བྱེད་པའི་ཁག་ཐེག་བྱེད་དགོས’ཟེར།
“གྲོང་གཙོས‘དེ་ལོས་ཆོག སྨན་པ། ཁྱོད་ཀྱིས་མྱུར་དུ་སྨན་བཅོས་བྱོས། ངའི་ལུས་
ལ་ན་ཟུག་ཡང་བསྐྱར་ལངས་བྱུང་ཟེར།
“ངས‘སྨན་བཅོས་བྱས་པའི་སྨན་ཡོན་ནི་སྒོར་ཉིས་བརྒྱ་དང་ལྔ་བཅུ་ཡིན། སྨན་
བཅོས་བྱེད་ཐེངས་གཉིས་ཀྱིས་དྲག་ཏུ་འཇུག་ཐུབ'ཅེས་བཤད།
“གྲོང་གཙོས ‘ཆོག་གི ངས་ཁྱོད་ལ་སྨན་རིན་དེ་ལྟར་སྟེར། ངས་བསམས་ན་ངའི་
སྲོག་འདི་སྒོར་དེ་ལས་ལྷག་ངེས”ཞེས་བཤད།
“ངས‘ཁོར་ད་ལྟ་ཁྱོད་ཀྱིས་སེམས་དེ་ནད་ཀྱི་སྟེང་དུ་ཞོག ཁྱོད་ལ་ནད་བྱུང་མི་
འདུག ཁྱོད་ལ་རྩ་བ་ནས་སྙིང་ནད་དང་སྒྲོག་རུས་ཀྱི་ནད། ལག་རུས་ཀྱི་ནད། ཀླད་ནད་
སོགས་ཅི་ཡང་བྱུང་མེད། ཁྱོད་ལ་ན་ཟུག་ཀྱང་ཅི་ཡང་མེད། ཁྱོད་ཀྱིས་ཡོད་ཚད་སྟོང་བར་
འཛིན་དགོས། ད་ལྟ་ཁྱོད་ཀྱི་སེམས་ལ་མ་གཞི་ནས་མེད་པའི་ན་ཟུག་སོགས་རིམ་བཞིན་
མེད་པར་གྱུར་སོང་ངམ'ཞེས་དྲིས།
“གྲོང་གཙོ་ཡིས‘སྨན་པ། ངོ་མ་ངའི་ཚོར་བ་ཞིག་ལ་ང་ཇེ་དགར་ཕྱིན་འདུག ངོ་
མ་དེ་འདྲ་རེད། ད་ལྟ་ཁྱོད་ཀྱིས་ད་དུང་མུ་མཐུད་དུ་རྫུན་འགའ་ཤོད། ངའི་གཡོན་ཕྱོགས་
སྐྲང་ཡོད་པ་དང་། ང་ད་ཡར་ལ་ལྡིང་ནས་གཡོས་རྒྱུ་དང་སྐྱུ་ར་ཟ་འདོད'ཅེས་ཟེར།
“ངས་ཁོ་ལ་ལག་པས་འཕུར་མཉེད་ལན་འགར་བྱས།
“ངས‘ད་ལྟ་ཁྱོད་ཀྱི་གཉན་ཚད་དྲག་ཟིན། གློ་ཚད་ཀྱང་བཞག་ཟིན། ཁྱོད་ཀྱི་ཚོར་
བ་ཞིག་ལ་ཁྱོད་རང་མིག་ཀྱང་འབྱེད་མི་ཐུབ་པར་གཉིད་རྒྱུ་ཞིག་བྱུང་སོང་ངམ། མིག་སྔར་
ཁྱོད་ཀྱི་ནད་ཡོད་ཚད་དྲག་ཟིན། ཁྱོད་རང་གཉིད་ཆོག’ ཅེས་བཤད།
“གྲོང་གཙོ་མིག་ཟུང་དལ་མོར་བཙུམས་ནས་གཉིད་སོང་།
“ངས‘སྐུ་ཞབས་ཐིའེ་ཏེ་ཨར། ཁྱོད་ཀྱིས་དེང་རབས་ཚན་རིག་གི་ཡ་མཚན་ཆེ་
བའི་ཁྱད་མཚར་དེ་དངོས་སུ་མཐོང་ཡོད་དམ'ཞེས་བཤད།
“ཁོས‘པི་ཏེ་ཨར་ཟེར། ལྷག་མའི་ནད་བཅོས་བྱེད་ཐབས་རྣམས་ངའི་ཞང་བོ་ལ་
ནམ་ཞིག་བསྒྲུབ་རྒྱུ་ཡིན། སྨན་པ་པོ་པོ’ཟེར།
“ངས‘ངའི་མིང་ཝོ་ཧུའུ་ཟེར། ང་སང་ཉིན་སྔོ་དྲོའི་དུས་ཚོད་བཅུ་གཅིག་སྟེང་ཡང་
བསྐྱར་ཡོང་། ཁོ་སད་རྗེས། ཁོ་ལ་ཐང་སྣུམ་ཐིགས་པ་བརྒྱད་དང་རྩིབ་ཤ་རྒྱ་མ་གསུམ་ཟ་རུ་
ཆུགས། སང་ཉིན་མཇལ’ཞེས་བཤད།
“ཕྱི་ཉིན་སྔོ་དྲོ་ང་རང་དུས་ཚོད་ལྟར་སོང་། ཁོས་གཟིམ་ཁང་གི་སྒོ་འབྱེད་སྐབས་
ངས། ‘སྐུ་ཞབས་པི་ཏེ་ཨར། ཁྱོད་ཀྱི་ཞང་བོ་ཇི་འདྲ་རེད'ཅེས་དྲིས།
“ན་གཞོན་དེས‘ཁོ་ཇེ་བདེར་རབ་ཅིག་སོང་འདུག'ཟེར།
“གྲོང་གཙོའི་ངོ་མདངས་ལེགས་ཤིང་དང་རྩ་ཡི་འཕར་ཚད་བཟང་། ངས་ཁོ་ལ་ཡང་
བསྐྱར་གསོ་བཅོས་ཐེངས་ཤིག་བྱེད། ཁོས་ད་ལྟ་ན་རྒྱུ་ཁོལ་རྒྱུ་ཅི་ཡང་མི་འདུག་ཟེར།
“ངས ‘ད་ལྟ། རབ་ཡིན་ན་ཁྱོད་ཉིན་གཅིག་གཉིས་ཤིག་ལ་མལ་དུ་ཉལ་ནས་སྡོད།
ང་ཧྥེ་ཞི་ཨར་རི་བོར་ཡོང་བ་དང་སྟབས་འགྲིག་པ་ནི་ཁྱོད་ཀྱི་ལས་དབང་རེད། སྐུ་ཞབས་
གྲོང་གཙོ། ཚད་ལྡན་གྱི་སྨན་པས་བཀོལ་བའི་སྨན་གྱིས་ཁྱོད་ཀྱི་ནད་འདི་གསོ་མི་ཐུབ། ད་
ལྟ་ནད་དྲག་ཟིན། ན་ཟུག་ཀྱང་བཞག་ཟིན་པས། དོན་གཞན་མེད་ན་ང་ཚོས་སྤྲོ་སྐྱིད་ལྡན་
པའི་ཁ་བརྡ་རེ་བྱ་ན་ངས་ཟེར་བཞིན་པ་ནི་སྨན་ཡོན་སྒོར་ཉིས་བརྒྱ་དང་ལྔ་བཅུ་དེ་
ཡིན། དགོངས་པ་མ་འཚོམས། ང་ལ་དངུལ་གཏོང་འཛིན་ཡིག་མི་དགོས། ང་རང་དངུལ་
གཏོང་འཛིན་ཡིག་གི་རྒྱབ་ངོས་སུ་ཡི་གེ་འགོད་རྒྱུར་སྤྲོ་བ་མེད། དེ་ནི་མདུན་ངོས་སུ་
དངུལ་གཏོང་ཡི་གེ་འབྲི་རྒྱུར་མི་དགའ་བ་དང་མཚུངས་ཞེས་བཤད།
“གྲོང་གཙོས་སྔས་མགོ་འོག་ལ་ལག་མྱོང་ཞིག་བྱས་རྗེས་ཀོ་བའི་ཁུག་མ་ཞིག་བླངས་
ཏེ། ‘ངའི་འདི་ན་སྒོར་མོ་ཡོད”ཟེར།
ཁོས་ཁུག་མ་ལས་སྒོར་མོ་ལྔ་བཅུ་ཅན་ལྔ་བླངས་རྗེས་ལག་ཏུ་འཕུར་འཕུར་བྱས།
ཁོས་པི་ཏེ་ཨར་ལ་འབྱོར་ཡིག་ཁྱེར་ཤོག་ཟེར།
“ངས་འབྱོར་ཡིག་ལ་མིང་བྲིས་པ་ན། གྲོང་གཙོ་ཡིས་སྒོར་མོ་ང་ལ་སྤྲད་བྱུང་། ངས་
སེམས་ཆུང་ནེམ་ཆུང་སྒོས་སྒོར་མོ་དེ་བྲང་ཁུག་ནང་མའི་ནང་དུ་བཅུག
“གྲོང་གཙོ་དགོད་ཞོར་དུ་བཤད་རྒྱུར‘ཉེན་རྟོག་དཔོན། ད་ལྟ་ཁྱོད་ཀྱིས་ཁྱོད་ཀྱི་
ལས་ཀ་ལག་བསྟར་བྱོས'ཟེར་བ་དང་། ཁོ་ནི་ནད་པ་ཞིག་དང་གཏན་ནས་མི་འདྲ།
“པི་ཏེ་ཨར་གྱིས་ངའི་དཔུང་བར་བཟུང་བྱུང་།
“ཁོས‘ཁྱོད་འཛིན་བཟུང་བྱས་པ་ཡིན། སྨན་པ་ཝོ་ཧུའུ། ཁྱོད་ཀྱི་མིང་གཞན་ལ་
པི་ཏེ་སི་ཟེར། ཁྱོད་ཀྱི་ནག་ཉེས་ནི་ང་ཚོའི་ཁུལ་གྱི་བཅའ་ཁྲིམས་དང་འགལ་བའི་སྒོ་ནས་
ལས་གཉེར་ཡི་གེ་མེད་པར་སྨན་བཅོས་བྱས་པ་དེ་ཡིན’ཟེར།
“ངས‘ཁྱོད་ནི་སུ་ཡིན’ཞེས་དྲིས།
“གྲོང་གཙོ་མལ་ཁྲིའི་སྟེང་ནས་ཡར་ཙོག་སྟེ ‘ངས་ཁྱོད་ལ་བཤད། ཁོ་ནི་ཁུལ་སྨན་
བཅོས་ཚོགས་པས་གླས་པའི་མྱུལ་ཞིབ་པ་ཞིག་ཡིན། ཁོ་ཁྱོད་ཀྱི་རྗེས་དེད་ནས་རྫོང་ལྔ་ལ
སོང་། ཁ་སང་ཁོ་ང་འཚོལ་དུ་ཡོང་ནས་ངེད་གཉིས་ཀྱིས་ཁྱོད་འཛིན་པའི་ཆེད་དུ་འཆར་
གཞི་འདི་འཐེན་པ་ཡིན། ངས་བསམ་ན་ཁྱོད་ཀྱིས་ཡུལ་འདི་ནས་སྨན་བཅོས་བྱེད་ཐུབ་རྒྱུ་
མ་རེད། མགོ་གཡོག་མགོ་སྐོར་གཏོང་མཁན་ཁྱོད། ཁྱོད་ཀྱིས་ཤོད་དང་ང་ལ་ནད་ཅི་ཞིག་
བྱུང་འདུག ལྷ་རྗེ།’ གྲོང་གཙོ་སྐད་ཆེན་པོས་དགོད་ཞོར་དུ ‘སོག་པའི་དུས་ནད
ངས་བསམས་ན་ཀླད་པའི་ནད་མིན་ཤས་ཆེ’ ཟེར།
“ངས ‘མྱུལ་ཞིབ་པ’ ཞེས་བཤད་པ་ན།
“པི་ཏེ་ཨར་གྱིས ‘ཡིན། ངོ་མ་ཡིན། ངས་ཁྱོད་ཁྲིམས་འཛིན་དཔོན་ལ་སྤྲོད་རྒྱུ་ཡིན’ ཟེར།
“ངས ‘ཁྱོད་ངར་ན’ ཞེས་བཤད་ཞོར་གློ་བུར་ཁོའི་མིད་པས་བསྒགས་ཏེ། ཧ་ལམ་
སྒེའུ་ཁུང་ལས་ཕྱིར་འཕེན་ལ་ཁད་བྱེད་དུས། ཁོས་ཁུག་མ་ལས་དཀྲུམ་མདའ་བླངས་ཏེ་ངའི་
མ་ནེ་འོག་ལ་བཙུགས་པས། ངས་ཁོའི་མིད་པ་གློད་དེ་འགུལ་ཡང་མ་འགུལ་བར་བསྡད།
ཁོས་ངའི་ལག་པར་ལྕགས་སྒྲོག་བརྒྱབ་རྗེས་ངའི་ཁུག་མའི་ནང་ནས་སྒོར་དེ་ཕྱིར་བླངས།
“ཁོས ‘ངས་བདེན་དཔང་བྱེད་ཐུབ། འདི་ནི་ཁྱོད་དང་འུ་གཉིས་ཀྱི་རྟགས་བརྒྱབ་
ཡོད་པའི་སྒོར་མོ་ཡིན། ཁྲིམས་དཔོན་པན་ཁོ་སི། ངས་ཁོ་ཁྲིད་ནས་ཁྲིམས་འཛིན་པའི་
གཞུང་ལས་ཁང་དུ་སོང་སྟེ། སྒོར་མོ་འདི་ཡང་ཁྲིམས་འཛིན་དཔོན་ལ་སྤྲོད། ཁྲིམས་འཛིན་
དཔོན་གྱིས་འབྱོར་ཡིག་ཅིག་བྲིས་ཏེ་ཁྱོད་ལ་སྤྲོད་ངེས། གྱོད་དོན་འདི་ལ་རྩད་གཅོད་སྐབས་
དེ་ནི་དངོས་པོའི་བདེན་དཔང་དགོས’ ཞེས་ཟེར།
“གྲོང་གཙོས ‘སྐྱོན་མེད་ཀི སྐུ་ཞབས་པི་ཏེ་ཨར’ ཟེར་བ་དང་། དེར་མཐུད་
ནས ‘སྨན་པ་ཝོ་ཧུའུ། ད་ལྟ་ཁྱོད་ཀྱིས་རྫུན་འཕྲུལ་སྟོན་པའི་དུས་ལ་བབས་ཡོད།
ཁྱོད་ཀྱིས་ཅིའི་ཕྱིར་གཉིད་འགུག་པའི་རྫུ་འཕྲུལ་མི་སྟོན་པ་ཡིན། ལྕགས་སྒྲོག་ཕྱེ་རུ་མི་
འཇུག་གམ’ཟེར།
“ངས་སྣང་དོགས་མེད་པའི་སྒོ་ནས‘འགྲོ། ཉེན་རྟོག་དཔོན་པོ། ངས་ང་ཕམ་སོང་བ་
ཁས་བླངས་པ་ཡིན།’ ངས་ཨམ་གཙིགས་བསྡམས་ནས་པན་ཁོ་སིའི་ཕྱོགས་སུ་འཁོར་ནས་
ཅིག་བལྟས།
“ངས‘སྐུ་ཞབས་གྲོང་གཙོ། ཡུན་རིང་མི་འགོར་བར་ཁྱོད་ལ་གཉིད་འགུག་པའི་
འཕྲུལ་གྱིས་ནུས་པ་ཐོན་ངེས། ཁྱོད་ཀྱིས་ཤེས་སྲིད་པ་ཞིག་ལ། དོན་དག་འདི་ཡང་ལེགས་
འགྲུབ་བྱུང་ཡོད’ཅེས་བཤད།
“ངས་བསམས་ནའང་ངོ་མ་དེ་ལྟར་ཡིན་ངེས།
‘ངེད་གཉིས་སྒོ་ཆེན་ཁར་སླེབས་རྗེས། ངས་ང་ཚོ་མི་སུ་ཞིག་དང་ཐུག་སྲིད།
ཨན་ཏའེ། ངས་བསམས་ན་ཁྱོད་ཀྱིས་ངའི་ལག་པར་བརྒྱབ་པའི་ལྕགས་སྒྲོག་འདི་ཕྱེ་ཞིག
ཅེས་བཤད། འོ། རེད། པི་ཏེ་ཨར་ནི་ཨན་ཏའེ•ཐ་ཁོ་ཡིན། འདི་ནི་ཁོའི་བཀོད་པ་རེད། ངེད་
གཉིས་མཉམ་འབྲེལ་གྱིས་ཚོང་ཞིག་བརྒྱབ་པ་ཡིན།”

མི་ཚེའི་རྦ་རླབས།

བདེ་སྲུང་དཔོནཔེ་ན་ཅ-ཝེ་ཏི་ཕུའུ་གཞུང་སྒྲུབ་ཁང་གི་སྒོ་ཁར་ཙོག་ནས་རུས་པའི་
གང་ཟའི་ནང་དུ་བ་འཐེན་བཞིན་འདུག ཁན་པོ་ལན་རི་རྒྱུད་ནི་ནམ་མཁའི་སྤྲིན་གསེབ་
ཏུ་ཟུག་འདུག་ལ། ཉིན་གུང་གི་རྗེས་སུ་སྨུག་སྤྲིན་གྱི་ཁྲོད་དུ་ནམ་མཁའ་སྔོ་སྐྱར་གྱུར་
ཅིང་། བྱ་མོ་ཁྲ་བོ་ཞིག་གིས་མགོ་བོ་ཀྲོག་ཀྲོག་གིས་སྲང་ལམ་དུ་གོམ་ཞེང་ཆེན་པོས་མདུན་
དུ་སྐྱོད་བཞིན་གག་གག་ཅེས་སྒྲོག་བཞིན་ཡོད།
ལམ་གྱི་ཕར་སྣེ་ནས་ཤིང་རྟ་འཁོར་ལོའི་ཙིར་སྒྲ་ཞིག་གྲག་པ་དང་། རྡུལ་འཚུབ་ཅིག་
ལྡང་ཡོང་ལ། དུས་འཚབ་ཀྱི་ཁྲོད་ནས་གླང་ངུ་ཞིག་གིས་དྲུད་པའི་ཤིང་རྟ་ཞིག་ཀྱང་མངོན་
བྱུང་། ཤིང་རྟའི་སྟེང་དུ་ལན་ཞི-པི་ཨར་པུའུ་དང་ཁོའི་ཆུང་མ་གཉིས་ཙོག་འདུག ཤིང་རྟ་
དེ་བདེ་སྲུང་དཔོན་གྱི་སྒོ་དྲུང་དུ་བསྡད་པ་དང་། ལན་ཞི་ཁྱོ་ཤུག་གཉིས་ཤིང་རྟ་ལས་མར་
བབས། ལན་ཞི་ནི་གཟུགས་རིང་ཞིང་ཤ་སྐམ་པའི་སྐྱེས་པ་ཞིག་ཡིན་པ་དང་། ཤ་མདངས་
སྨུག་ནག་ཅིག་དང་མགོ་ཡི་སྐྲ་ལོ་ནི་སེར་པོ་ཡིན། རི་ཁུལ་གྱི་ནམ་ཟླ་རྩུབ་མོ་དེ་འགོག་
པའི་ཆེད་དུ་ལུས་ལ་གོ་ཁྲབ་ལྟ་བུའི་ལྭ་བ་ཞིག་གིས་བཏུམས་ཡོད་པ་དང་། བུད་མེད་དེ་
ཡང་ཤ་སྐམ་ཞིང་ལུས་ལ་མེ་ཏོག་གི་རི་མོ་ཡོད་པའི་རས་ཀྱིས་བཟོས་པའི་ལྭ་བ་ཞིག་གྱོན་
ཡོད་ཅིང་། སྐྲ་ལོ་ཐོར་བཅིངས་བྱས་ཡོད་ལ། ངོ་གདོང་ན་གང་ཞིག་ལ་ཡི་ཆད་པའི་རྣམ་
པ་ཞིག་མངོན་འདུག མོའི་རྣམ་པ་འདི་ལང་ཚོ་དོན་མེད་དུ་ཡལ་བར་ངོ་རྒོལ་བྱེད་པ་
དང་མཚུངས།
བདེ་སྲུང་དཔོན་གྱིས་རང་གི་ལ་རྒྱའི་ཆེད་དུ་མདུན་དུ་བསྲིངས་ཡོད་པའི་རྐང་བ་
ཕྱིར་བསྐུམས་ནས་ཁོ་གཉིས་གཞུང་སྒྲུབ་ཁང་གི་ནང་དུ་འགྲོ་རུ་བཅུག
བུད་མེད་དེས་ནགས་ཚལ་ནས་ལྡང་ཡོང་བའི་གྲང་རླུང་དང་མཚུངས་པའི་སྐད་
གདངས་ཤིག་གིས“ངེད་གཉིས་གཉེན་འཐོར་བྱེད་དགོས”ཞེས་བཤད་རྗེས། མིག་གིས་
ལན་ཞི་ལ་བལྟས་པ་དང་། མོས་བཤད་པའི་ཁོ་གཉིས་ཀྱི་བྱ་བ་དེར་ཁོར་ལྟ་ཚུལ་ཅི་ཡོད་པ་
དང་དེ་ལ་རྫུན་འདྲེས་མིན། ཁ་མི་གསལ་བའི་ཆ་ཡོད་མེད། དོན་ལ་གཡོལ་ཡོད་མེད། ཡང་
ན་རྒྱུ་འབྲས་མ་བརྩིས་པར་རང་ཕྱོགས་འཐེན་ཡོད་མེད་གང་ཞིག་བཤད་མིན་ལ་བལྟས།
ལན་ཞི་ཡིས་གཟབ་ནན་གྱི་སྒོ་ནས་མགོ་བོ་ནང་དུ་ལྡེམ་ཙམ་བྱེད་ཞོར“གཉེན་
འཐོར་དུ་ཡོང་བ་ཡིན། ངེད་གཉིས་ཀྱིས་མཉམ་དུ་འཚོ་བ་རོལ་ཐབས་མི་འདུག རི་ཁུལ་
ནས་བསྡད་དེ་ཁྱོ་ཤུག་གཉིས་ཀ་ཁྱོད་བཟང་ང་བཟང་དང་འགྲིག་ཅིང་མཐུན་པོར་ཡོད་
ནའང་། ཁེར་རྐྱང་གི་སྡུག་བསྔལ་གྱིས་བཟོད་ཐབས་མི་འདུག་པར་མ་ཟད། མོ་ནི་ཁྱིམ་ནས་
རི་མགོའི་བྱི་ལ་ཞིག་དང་མཚུངས་པར་གདུག་རྩུབ་ཆེ་ཞིང་། ནམ་ཡང་ངོ་ལ་སྡུག་ཅིག་
འཐིབས་ནས་འདུག་པས། ང་རྒྱུ་མཚན་ཅིའི་ཕྱིར་དུ་ད་དུང་མོ་དང་མཉམ་དུ་འཚོ་བ་རོལ་
དགོས་པ་ཡིན་ནམ"ཟེར།
བུད་མེད་དེ་ཡང་སེམས་ལྷོད་ལ་བབས་ནས“ཁྱོད་ཀྱིས་བཤད་པ་དེའི་དོན་ཅི་ཡིན།
ཁྱོད་ནི་ནུས་པ་ཅི་ཡང་མེད་པའི་གསོ་ཕག་ཅིག་རེད། རྒྱུན་དུ་མི་མདོ་མེད་དང་ཆང་རྐྱལ་
དེ་དག་དང་མཉམ་དུ་སྡོད། ཆང་འཐུངས་རྗེས་ཤི་སོང་བ་ལྟར་ཉལ་ནས་བསྡད་འགྲོ། ད་དུང་
ཁྱི་སྨྱོན་སྐོར་ཞིག་གསོས་ནས་གཞན་གྱིས་དེ་ལ་བདག་སྐྱོང་བྱེད་དགོས”ཟེར།
ལན་ཞི་ཡིས“ངོ་མ་བཤད་ན། མོ་ཁོང་ཁྲོ་ལངས་ཚེ་སླ་ངའི་ཁ་ལེབ་ཐང་ལ་རྒྱག་པ་
དང་། ད་དུང་གདུ་བཞིན་པའི་ཆུ་ཁོལ་ཆེས་སྤྱང་བའི་གསོས་ཁྱི་ཁན་པོ་ལ་ཡི་སྟེང་དུ་ལྡུག
རྒྱུན་དུ་ཟ་མ་མི་སྐོལ་ཞིང་ཞག་གང་བོར་སྡིགས་ནས་ཚར་རྒྱུ་མེད་པས། གཉིད་དུ་ཡང་མི་
འཇུག”ཟེར།
བུད་མེད་དེས“ཁོ་ནི་དགའ་ཞིག་མིན། ཁོས་རྒྱུན་དུ་དཔྱ་ཁྲལ་འཇལ་བར་འགོག་
རྒོལ་བྱེད། ཁོ་ལ་རི་ཁུལ་ནས་མི་ངན་གྱི་མིང་ཐོགས་ཡོད། དགོང་མོ་སུ་ཞིག་གཉིད་སྐྱིད་པོ་
ཞིག་ལྡོག་ཐུབ"ཟེར།
བདེ་སྲུང་དཔོན་གྱིས་རང་གི་ལས་འགན་སྒྲུབ། ཁོས་དེར་ཡོད་པའི་རྐུབ་སྟེགས་རྒྱབ་
བསྙེས་མ་དང་ཤིང་གི་རྐུབ་སྟེགས་དེ་གཉིས་ཀྱི་སྟེང་དུ་ཞུ་གཏུག་བྱེད་མཁན་གཉིས་འདུག་
ཏུ་བཅུག་པ་དང་། ཁོས་ཅོག་ཙེའི་སྟེང་གི་བཀའ་རྒྱ་ཀུན་འདུས་མའི་ཁ་ཕྱེ་ནས་གཉེན
འཐོར་སྐོར་གྱི་བཀའ་རྒྱའི་ཡིག་ཆ་བཙལ། ཡུན་རིང་མ་འགོར་བར་ཁོས་མིག་ཤེལ་ཕྱིས་པ་
དང་སྣག་ཚ་ཚུར་སྣུར་ཙམ་བྱས།
ཁོས་བཤད་རྒྱུར“བཅའ་ཁྲིམས་དང་བཀའ་རྒྱ། ཁྲིམས་ཁང་གི་དབང་ཆ་ལྟར་ན་
གཉེན་འཐོར་གྱི་གནད་དོན་སྐོར་གླེང་མི་འདུག ཡིན་ནའང་། འདྲ་མཉམ་དྲང་བཞག་གི་
རྩ་དོན་དང་། རྩ་ཁྲིམས་དང་བསླབ་བྱལྟར་ན་རང་ལ་འཐོབ་པ་ལས་གཞན་ལ་མ་བྱིན་ན་
དེ་ནི་ཉོ་འཚོང་མིན་ཞེས་བཀོད་འདུག གལ་ཏེ་བདེ་སྲུང་དཔོན་གྱིས་གཞན་གྱི་གཉེན་
དཔང་བྱས་ཆོག་ན། དེ་ལས་གསལ་བོར་ཤེས་ཐུབ་པ་ནི་གཞན་གྱི་གཉེན་འཐོར་ལས་དོན་
སྒྲུབ་པའི་དབང་ཆ་ཡང་ཡོད། ངེད་ཁྲིམས་ཁང་གིས་ཁྱོད་གཉིས་ལ་གཉེན་འཐོར་དཔང་
ཡིག་བྱིན་ཆོག་ཅིང་། དེ་ནི་ཆེས་མཐོའི་ཁྲིམས་ཁང་གིས་ཀྱང་ཁས་ལེན་པ་ཡིན”ཟེར།
ལན་ཞི·པི་ཨར་པུའུ་ལུའོ་ཡིས་རྐང་སྣམ་གྱི་ཁུག་མའི་ནང་ནས་དུད་ཁུག་ཆུང་ཆུང་
ཞིག་བླངས་ཏེ་ནང་ནས་སྒོར་མོ་ལྔ་ཅན་ཞིག་བཏོན་ཏེ་ཅོག་ཙེ་སྟེང་དུ་བཞག ཁོས“འདི་
ནི་དོམ་ལྤགས་ཤིག་དང་ཝ་ལྤགས་གཉིས་བཙོངས་པའི་སྒོར་མོ་ཡིན། ངེད་གཉིས་ཀྱི་སྒོར་
མོ་ཚང་མ་འདིར་ཡོད"ཅེས་གསལ་བཤད་བྱས།
བདེ་སྲུང་དཔོན་གྱིས“ཁྲིམས་ཁང་གིས་གཉེན་འཐོར་འགྲོ་ལུགས་སྒྲུབ་པའི་གླ་ཆ་
ནི་སྒོར་ལྔ་ཡིན”ཟེར་བ་དང་། ཁོས་དེ་ལ་དོ་སྣང་ཆེན་པོ་བྱེད་ཀྱིན་མེད་པའི་རྣམ་པས་
སྒོར་མོ་དེ་ཁན་སྦྱར་གྱི་ཁུག་མའི་ནང་དུ་བཅུག ཁོས་བསམ་བློ་བཏང་ནས་དུས་ཚོད་མང་
པོ་ཞིག་འགོར་མཐར། དཔང་ཡིག་ཤོག་བུ་ཕྱེད་ཀ་ཞིག་གི་སྟེང་དུ་བྲིས་པ་དང་། ཁོས་སླར་
ཡང་དེ་ཤོག་བུ་ཕྱེད་ཀ་ཞིག་གི་ཐོག་ཏུ་ཕབ་བཤུས་བྱས་ཏེ་སྐད་ཆེན་པོས་བཀླགས་པ་ན།
ལན་ཞི•པི་ཨར་པུའུ་ལུའོ་དང་ཁོའི་ཆུང་མ་གཉིས་ཀྱིས་ཁུ་སིམ་མེར་སོ་སོར་རང་དབང་
སྤྲོད་པའི་ཡིག་ཆ་དེར་ཉན་འདུག
མ་ཨ་ལི་ཨེད་ལ•པི་སྐབས་དོན་ཆེད་ཞུ། ལན་ཞི•པི་ཨར་པུའུ་ལུའོ་དང་ཁོའི་ཆུང་མ་ཨ་
ཨར་པུའུ་ལུའོ་གཉིས་ཀྱིས་དེ་རིང་ཁྲིམས་དཔོན་ངའི་མདུན་ནས་གྲོས་བྱས་ཏེ་ཐག་གཅོད་
བྱས་པ་གཤམ་གསལ། མ་འོངས་པར་དོན་ཅི་ཞིག་བྱུང་རུང་། ཁོ་གཉིས་ཀྱིས་ཕན་ཚུན་གྱི་
ཁ་ལེན་ཚིག་བརྩི་བྱེད་མི་དགོས། གྲོས་ཆོད་ཡི་གེ་འདི་འབྲི་དུས་ཕྱོགས་གཉིས་ཀྱི་ཤེས་པ་
གསལ་ཞིང་ལུས་ཕུང་བདེ་ཐང་ཡིན། རང་རེའི་ཁུལ་དང་བདེ་སྲུང་གི་བཅའ་ཁྲིམས་ལྟར་
ན་ཡི་གེ་འདི་ནི་གཉེན་འཐོར་དཔང་ཡིག་གི་ཚབ་ཡིན་པ་དང་། དེང་ཕྱིན་ཕན་ཚུན་ལ་ཐེ་
གཏོགས་བྱས་མི་ཆོག དཀོན་མཆོག་གིས་བདེན་དཔང་བྱས་ཡོད།
ཐེན་ན་ཞི་ཁུལ། པི་ཏི་མེང་ཐེ་རྫོང་།
བདེ་སྲུང་དཔོན་པེ་ན་ཅ•ཝེ་ཏི་ཕུའུ་
བདེ་སྲུང་དཔོན་གྱིས་དཔང་ཡིག་གཅིག་ལན་ཞི་ལ་སྟེར་དུས། ཨ་ལི་ཨེད་ལ་ཡིས་
གློ་བུར་དུ་དེ་མི་ཆོག་ཅེས་བཤད་པས། སྐྱེས་པ་དེ་གཉིས་ཀྱིས་དུས་མཉམ་དུ་མོ་ལ་བལྟས།
བུད་མེད་ཀྱི་བློ་གློ་བུར་དུ་འགྱུར་བའི་དོན་རྐྱེན་དེས་བློ་རིག་རྟུལ་བོའི་སྐྱེས་པ་གཉིས་ཅི་བྱ་
གཏོལ་མེད་དུ་བཏང་།
“ཁྲིམས་དཔོན། ཁྱོད་ཀྱིས་སྔོན་ལ་དབང་ཡིག་དེ་ཁོ་ལ་མ་སྟེར། དོན་དག་ད་དུང་
ཚར་མེད། ངས་སྔོན་ལ་ངའི་འདོད་ཚུལ་དང་དབང་ཆ་ལྟར་ཁོས་ང་ལ་གསོ་གླ་སྟེར་དགོས་
པའི་རེ་བ་བཏོན་པ་ཡིན། སྐྱེས་པ་ཆུང་མ་དང་གཉེན་འཐོར་རྗེས་ཆུང་མར་འཚོ་བའི་འགྲོ་
གྲོན་གྱི་སྒོར་མོ་མ་བྱིན་ན་ག་ལ་ཆོག
ངའི་འཆར་གཞི་ནི་ཀྲུའུ་པེ་རི་བོར་ཡོད་པའི་སྤུན་
ཟླ་ཨེད་ཏི་ཚང་ལ་འགྲོ་བསམས་པ་ཡིན། ང་ལ་ངེས་པར་དུ་ལྷམ་ཆ་ཞིག་དང་སྣ་ཐ། གཞན་
ད་དུང་དངོས་པོ་འགའ་མཁོ། ལན་ཞི་ལ་གཉེན་འཐོར་བྱེད་ཀྱི་སྒོར་མོ་ཡོད་ན། ང་ལ་གསོ་
གླ་སྟེར་དགོས”ཟེར།
སྐད་ཆ་དེས་ལན་ཞི•པི་ཨར་པུའུ་ལུའོ་ཧ་ལས་སུ་བཅུག སྔོན་ཆད་མོས་གསོ་གླ་ཡི་
སྐོར་གཏན་ནས་གླེང་མ་མྱོང་། བུད་མེད་ཀྱིས་དེ་ལྟར་གོ་སྐབས་ལ་བརྟེན་ནས་ཁེ་ཕན་
འཚོལ་ཤེས་ཤིང་། བློ་ཡུལ་ལས་འདས་པའི་དོན་དག་རེ་འདྲི་བ་ཡིན།
བདེ་སྲུང་དཔོན་པེ་ན་ཅ-ཝེ་ཏི་ཕུའུ་ཡི་སེམས་སུ་དོན་འདི་ནི་སྲིད་འཛིན་ཁྲུན་གཅོད་
བྱེད་དགོས་པར་འདོད་ཅིང་། བཀའ་རྒྱ་ཀུན་འདུས་ཀྱི་ནང་དུ་གསོ་གླ་ཡི་སྐོར་གསལ་བོར་
འཁོད་མེད་མོད། ཡིན་ནའང་། བུད་མེད་དེ་ངོ་མ་རྐང་རྗེན་དུ་ཡོད་པས་ཀྲུའུ་པེ་རི་བོར་
འགྲོ་བའི་བགྲོད་ལམ་མི་བདེ་ཞིང་གཟར་ལ་ལམ་ནང་དུ་རྡོ་རུག་ཡང་ཡོད་པས་འགྲོ་དཀའ་
བར་འདོད།
ཁོས་དཔོན་སྐད་ཀྱི་སྒོ་ནས“ཨ་ལི་ཨེད་ལ-པི་ཨར་པུའུ་ལུའོ། ཁྱོད་ཀྱིས་བལྟས་ན
ཁྱོད་ལ་གསོ་གླ་ཅི་ཙམ་སྟེར་འོས"ཞེས་དྲིས།
མོས “ངས་བལྟས་ན་ང་ལ་ལྷམ་ཉོ་བྱེད་སོགས་སྒོར་མོ་ལྔ་བྱིན་ན་ཆོག གསོ་གླ་ཞིག་
གི་ངོས་ནས་བཤད་ན་དེ་མང་རྒྱུ་མེད། ཡིན་ནའང་སྒོར་མོ་དེ་ཙམ་གྱིས་ང་སྤུན་ཟླ་ཨེད་ཏི་
ཚང་ལ་སླེབས་ཐུབ” ཟེར།
བདེ་སྲུང་དཔོན་གྱིས “གྲངས་ཀ་འོས་འཚམ་མིན་རྒྱུ་མེད། ལན་ཞི•པི་ཨར་པུའུ་
ལུའོ་ཁྱོད་ཀྱིས་གཉེན་འཐོར་ཡི་གེ་མ་བླངས་པའི་སྔོན་དུ་གཏུག་མཁན་ལ་སྒོར་མོ་ལྔ་
བྱིན" ཞེས་བཤད།
ལན་ཞི•པི་ཨར་པུའུ་ལུའོ་ཡུད་ཙམ་ལ་ཁ་རོག་གེར་བསྡད་རྗེས “ང་ལ་སྒོར་མོ་མེད།
ངས་སྒོར་མོ་ཡོད་ཚད་ཁྱོད་ལ་སྤྲད་ཟིན” ཟེར།
བདེ་སྲུང་དཔོན་གྱིས་མིག་ཤེལ་གྱི་གོང་ནས་ཁོ་ལ་ཕུར་ཚུགས་སུ་ལྟ་བཞིན “གལ་
ཏེ་མི་སྟེར་ན། ཁྱོད་ཀྱིས་ཁྲིམས་ཁང་སྣང་མེད་དུ་བཞག་པའི་ནག་ཉེས་བསགས་ཡོད"
ཅེས་བཤད།
ཁྱོ་གས་ཞུ་བ་བྱེད་པའི་ཉམས་ཀྱིས “གལ་ཏེ་སང་ཉིན་བྱིན་ཆོག་ན། ངས་ཐབས་བརྒྱ་
ཇུས་སྟོང་གིས་བཙལ་ན་རྙེད་ཐུབ་ཀྱང་སྲིད། ངས་གསོ་གླ་ཞིག་དགོས་པ་སེམས་ཀྱི་དགུ་
ལའང་མ་དྲན” ཟེར།
པེ་ན་ཅ“ཝེ་ཏི༌ཕུའུ་ཡིས “ད༌ལྟ་ཁྲིམས་ས་འཚོགས་མཚམས་འཇོག སང་ཉིན་
བཅད་ཁྲ་ཁྱབ་བསྒྲགས་བྱེད་རྒྱུ། སྐབས་དེར་ཁྱོད་གཉིས་ལ་གཉེན་འཐོར་དཔང་ཡིག་
སྟེར" ཞེས་བཤད་རྗེས། སྒོ་ཁར་ཙོག་ནས་ལྷམ་སྒྲོག་དགྲོལ།
ལན་ཞི་ཡིས་ཚིག་ཐག་ཆོད་པའི་སྒོ་ནས “དོ་དགོང་འུ་གཉིས་ཨ་ཁུ་ཆི་ཡ་ཚང་དུ་
སོང་ནས་འདུག” ཅེས་བཤད་རྗེས། གླང་ངུ་ཡིས་དྲུད་པའི་ཤིང་རྟའི་ཐོག་ཏུ་འགོས་པ་
ན། ཨ་ལི་ཨེད་ལ་ཡང་ཕར་ཕྱོགས་ནས་ཤིང་རྟའི་སྟེང་དུ་འགོས། ཁོས་གླང་ངུའི་ཞེ་ཐག
གིས་བསྒུལ་བ་ན་གླང་དམར་ཆུང་བ་དེས་དལ་མོར་ཁ་ཕར་འཁོར་ནས་ཤིང་རྟ་འཐེན་མགོ་
བརྩམས་པ་དང་ཤིང་རྟའི་རྗེས་སུ་ས་རྡུལ་ཞིག་འཕྱུར་བྱུང་།
བདེ་སྲུང་དཔོན་པེ་ན་ཅ་ཝེ་ཏི་ཕུའུ་ཡིས་མུ་མཐུད་དུ་རུས་པའི་གང་ཟའི་ནང་དུ་བ་
འཐེན། ས་སྲོད་ཀྱི་སྐབས་སུ་ཁོས་མངགས་ཉོ་བྱས་པའི་གཟའ་འཁོར་ཚགས་པར་འབྱོར་
བས། ས་རུབ་ནས་ཡི་གེ་མི་མཐོང་བའི་མཚམས་བར་དུ་ཚགས་པར་ལ་བལྟས། ས་རུབ་པ་
ན་ཁོས་ཅོག་ཙེའི་སྟེང་གི་ལ་སྒྲོན་བཀར། ཁོ་ནི་རི་བོའི་ལྡེབས་ཀྱི་ཤུན་པ་བཤུས་པའི་སྦྱར་
སྡོང་ཞིག་གི་ཉེ་འགྲམ་དུ་སྒོ་ཉིས་སྒོ་ཅན་གྱི་ཤིང་ཁང་ཞིག་གི་ནང་དུ་བསྡད་ཡོད། ཁྱིམ་
ལ་འགྲོ་ན་སྡོང་གསེང་ཞིག་བརྒྱུད་ནས་འགྲོ་དགོས། ཁོ་སྡོང་གསེང་ནས་འགྲོ་དུས་གྲིབ་མ་
ནག་རིང་ཞིག་ཁོའི་མིག་མདུན་དུ་མངོན་པ་དང་ལའེ་ཧྥུ་མེ་མདའ་ཞིག་གི་ཁ་བདེ་སྲུང་
དཔོན་གྱི་བྲང་ཁར་གཏད་བྱུང་། དེས་ཞྭ་མོ་མིག་ཁར་འཐེན་ཡོད་པ་དང་། ངོ་ལ་ཁ་ཐུམ་
བརྒྱབ་འདུག མི་དེས “ཉོག་གཏམ་མ་བཤད། སྒོར་མོ་ཁྱེར་ཤོག” ཟེར། བདེ་སྲུང་དཔོན
སྔངས་འཚབ་དང་སྐྲག་སྔངས་ཀྱིས་ལག་འདར།
བདེ་སྲུང་དཔོན་གྱིས “ང་ལ་སྒོར་མོ་ལྔ་མ་གཏོགས་མེད” ཅེས་བཤད་
ཞོར་ལག་པས་ཁན་སྦྱར་གྱི་ཁུག་མ་ལས་སྒོར་མོ་ལྔ་ཤོག་ཅན་དེ་བླངས།
བབས།
མི་དེས “སྒོར་མོ་དེ་དཀྲིས་བརྒྱབ་སྟེ་མེ་མདའི་མཆུ་ཡི་ནང་དུ་ཞོག” ཅེས་བཀའ་
སྒོར་མོ་གསར་བ་ཞིག་ཡིན་ལ། ཁོས་ལག་པ་འདར་བཞིན་དཀྲིས་བརྒྱབ་རྗེས་ཡང་
ལག་པ་འདར་བཞིན་མེ་མདའི་མཆུ་ཡི་ནང་དུ་བརྫངས།
ཇག་པ་དེས “ད་ཁྱོད་སོང་ཆོག” ཅེས་བཤད་པ་ན། བདེ་སྲུང་དཔོན་གནས་དེར་
སྐར་ཆ་གཅིག་ལའང་འདུག་མ་ཕོད་པར་དེ་མ་ཐག་གནས་དེ་དང་གྱེས།
ཕྱི་ཉིན་གླང་དམར་ཆུང་ཆུང་ཞིག་གིས་དྲུད་པའི་ཤིང་རྟ་དེ་ཡང་བསྐྱར་བདེ་སྲུང་
དཔོན་གྱི་གཞུང་སྒྲུབ་ཁང་གི་སྒོ་ཁར་འབྱོར། བདེ་སྲུང་དཔོན་པེ་ན་ཅ“ཝེ་ཏི་ཕུའུ་ཡིས་དེ་
རིང་ཁོ་གཉིས་ཡོང་བ་ཤེས་ཡོད་པས། ལྷམ་ཡང་སྔ་མོ་ནས་གྱོན་འདུག ལན་ཞི•པི་ཨར་
པུའུ་ལུའོ་ཡིས་བདེ་སྲུང་དཔོན་གྱི་སྔུན་ནས་ཁོའི་ཆུང་མར་སྒོར་མོ་ལྔ་བྱིན། བདེ་སྲུང་
བརྒྱབ་ནས་མེ་མདའི་མཆུ་ཡི་ནང་དུ་བརྫངས་པའི་སྒོར་མོ་དེ་ཡིན་པ་སྒོར་མོ་དཀྲིས་
དཔོན་གྱིས་སྒོར་མོ་དེར་མིག་གིས་འབུར་ཚུགས་སུ་བལྟས་འདུག སྒོར་མོ་དེ་ཁོས་དཀྲིས་
བརྒྱབ་པའི་རྗེས་ཤུལ་ལས་ཀྱང་ཤེས་ཐུབ། ཡིན་ནའང་། བདེ་སྲུང་དཔོན་གྱིས་བཟོད་བསྲན་
བྱས་ཏེ་སྐད་ཆ་ཚིག་གཅིག་ཀྱང་མ་བཤད་ལ། སྒོར་མོ་གཞན་པ་ཡང་དབིས་བརྒྱབ་ཡོད་
སྲིད་སྙམ། བདེ་སྲུང་དཔོན་གྱིས་ཁོ་གཉིས་ལ་གཉེན་འཐོར་དཔང་ཡིག་བྱིན། ཁོ་གཉིས་
དོགས་མི་བདེ་བའི་སྒོ་ནས་གནས་དེར་ལངས་ནས་བསྡད་དེ་གཉེན་འཐོར་དཔང་ཡིག་
ལྟེབ་ནས་ཁུག་མའི་ནང་དུ་བཅུག བུད་མེད་དེས་རང་གི་བརྩེ་སེམས་ལ་ཚོད་འཛིན་བྱས་
ཏེ་དོགས་མི་བདེ་བའི་སྒོ་ནས་ལན་ཞི་ལ་ཐེངས་ཤིག་བལྟས།
མོས “ངས་བསམས་ན་ཁྱོད་རང་ཤིང་རྟ་ལ་བསྡད་ནས་ཕྱིར་ཡུལ་ལ་ལོག་འགྲོ། ཆ་
གའི་ལྕགས་སྒམ་གྱི་ཟས་སྣོད་ནང་དུ་སོབ་གོར་ཡོད། ངས་ཚྭ་ལ་བསྒྲེས་པའི་ཤ་དེ་སླ་ངའི་
ནང་དུ་བཞག་ཡོད། དེ་ལྟར་མ་བཞག་ན་ཁྱི་ཡིས་ཟ་ངེས། དོ་དགོང་དུས་ཚོད་ཀྱི་འཁོར་
སྐུད་བསྐོར་རྒྱུ་བརྗེད་མི་ཉན" ཟེར།
ལན་ཞི•ཡིས་སྣང་དོགས་ཅི་ཡང་མེད་པའི་ཚུལ་གྱིས “ཁྱོད་སྤུན་ཟླ་ཨེད་ཏི་ཡི་སར་
འགྲོ་རྒྱུ་ཡིན་ནམ” ཞེས་དྲིས།
མོས “ང་ས་མ་རུབ་སྔོན་ལ་གནས་དེར་སླེབས་དགོས། ཁོ་ཚོས་ང་ལ་བསུ་བ་བྱེད་
པར་ངས་རེ་བ་བྱེད་ཀྱིན་མེད། ཡིན་ནའང་། ང་ལ་དེ་ལས་གཞན་དུ་འགྲོ་ས་མེད། ལམ་
ཐག་རིང་བས་ངས་བསམས་ན་ང་མྱུར་དུ་འགྲོ་དགོས། དེས་ན་ད་བདེ་མོ་བྱོས་ལན་ཞི། ལན་
ཞི་ཁྱོད་ཀྱིས་ཀྱང་ང་ལ་བདེ་མོ་ཞིག་འཇོག་གམ" ཟེར།
ལན་ཞི·ཡིས་མ་ཉེས་ཁ་གཡོགས་ཐེབས་པའི་ཚུལ་གྱིས་སྐད་གདངས་དམའ་
མོས “བདེ་མོ་ཞིག་ཀྱང་མ་བཞག་ན་དུད་འགྲོ་ཞིག་དང་ཁྱད་ཅི་ཡོད། ཁྱོད་རང་
ལམ་ལ་ཆས་རྒྱུར་བྲེལ་བ་ལངས་ནས་ངས་བཤད་པའི་སྐད་ཆ་ལ་ཉན་མི་འདོད་པ་མ་
གཏོགས"ཟེར།
ཨ་ལི་ཨེད་ལས་ཁ་མི་གྲག་པར་སྒོར་མོ་དང་གཉེན་འཐོར་ཡི་གེ་ལྟེབ་ནས་རུམ་ལ་
བཅུག་པ་དང་། པེ་ན་ཅ-ཝེ་ཏི་ཕུའུ་ཡིས་ཡིད་སྐྱོ་བའི་མིག་མདངས་ཤིག་གིས་མིག་ཤེལ་གྱི་
འོག་ནས་ཨ་ལི་ཨེད་ཀྱིས་རུམ་དུ་བཅུག་པའི་སྒོར་མོ་དེར་བལྟས་འདུག
ཁོས་བཤད་འདོད་པའི་སྐད་ཆ(ཁོའི་སེམས་པ་རླབས་བཞིན་དུ་འཕྱུར་འདུག)རིགས་
གཉིས་ཡོད་དེ། གཅིག་ལྟར་ན་ཁོ་ནི་གོ་གནས་དང་བརྩེ་སེམས་ཀྱིས་ཕྱུག་པའི་མི་མང་པོ་
ཞིག་དང་མཉམ་དུ་བསྡད་ཆོག་པ་དང་། གཞན་ལྟར་ན་ཁོ་ཚོགས་པ་ཆུང་བའི་དངུལ་ལོར་
མཁན་པོ་རེ་གཉིས་དང་མཉམ་དུ་བསྡད་ཆོག
ཨ་ལི་ཨེད་ཀྱིས “ལན་ཞི། དོ་དགོང་ཁྱོད་ཁང་བའི་ནང་དུ་སྡོད་དུས་ཁེར་རྐྱང་གི་
སུན་སྣང་ཞིག་སྐྱེ་ངེས” ཞེས་བཤད།
ལན་ཞི·པི་ཨར་པུའུ་ལུའོ་ཡིས་ཅེར་རེར་ཁན་པོ་ལན་གྱི་རི་རྩེ་ལ་བལྟས། ཉི་འོད་འོག་
ཏུ་རི་རྩེ་མཐོན་པོ་དེ་སྔོ་ཡུག་གེར་གྱུར་ཡོད་པ་དང་། ཁོས་ཨ་ལི་ཨེད་ལ་མ་བལྟས།
ཁོས “ངས་ཀྱང་ང་ལ་ཁེར་རྐྱང་གི་སུན་སྣང་སྐྱེས་པ་ཤེས་ཡོད། ཡིན་ནའང་། མོ་རང་
ཁོང་ཁྲོ་ཆེན་པོའི་ངང་གཉེན་འཐོར་དགོས་ཟེར་ན། ཁྱོད་ཀྱིས་མོ་རང་བཙན་གྱིས་འདུག་
ཏུ་འཇུག་སྲོལ་ག་ལ་ཡོད"ཟེར།
ཨ་ལི་ཨེད་ལ་ཁ་རྐུབ་སྟེགས་ལ་ཕྱོགས་ནས “གཉེན་འཐོར་བྱེད་ཟེར་མཁན་ནི་
གཞན་པ་ཞིག་ཡིན། གང་ལྟར་ཁོས་ང་རང་མ་འགྲོ་ཞེས་བཀག་མ་བྱུང” ཟེར།
“མི་འགོག་ཅེས་ཟེར་མཁན་མ་བྱུང་།”
“ཡིན་ནའང་མ་འགྲོ་ཞེས་ཟེར་མཁན་ཡང་མ་བྱུང་། ངས་བསམས་ན་ང་ད་ལྟ་མྱུར་
དུ་སྤུན་ཟླ་ཨེད་ཏི་ཡི་གམ་ལ་འགྲོ་དགོས།”
“དུས་ཚོད་རྙིང་བ་དེར་འཁོར་སྐུད་སྐོར་མཁན་མེད” ཟེར།
“ལན་ཞི། ཡང་ན་ང་ཁྱོད་དང་མཉམ་དུ་ཤིང་རྟར་བསྡད་དེ་ཕྱིར་སོང་ནས་ཁྱོད་ལ་
དུས་ཚོད་ཀྱི་འཁོར་སྐུད་བསྐོར” ཟེར།
སྐྱེས་པ་དེའི་གདོང་ལ་དགའ་བའི་འགྱུར་བ་ཅི་ཡང་མ་བྱུང་མོད། ཁོས་ལག་པ་བསྲིངས་
ནས་ཨ་ལི་ཨེད་ལ་ཡི་སྨུག་མདོག་གི་ལག་པ་ཆུང་ཆུང་དེར་འཇུས། མོའི་འཁྱག་ཤུར་ཤུར་གྱི་
ངོ་གདོང་ལ་དེ་མ་ཐག་དྲོད་འཇམ་གྱི་འོད་སྣང་ཞིག་གིས་ཁྱབ་སོང་།
ལན་ཞི་ཡིས “ཁྱི་དེ་དག་གིས་ད་ནས་བཟུང་ཁྱོད་ལ་དཀའ་ལས་བཟོ་མི་སྲིད། ངས་
འདང་བརྒྱབ་ན་སྔོན་ཆད་ང་ལ་ངོ་མ་བརྩོན་སེམས་ཀྱང་མི་འདུག དུས་ཚོད་དེའི་འཁོར་
སྐུད་ཁྱོད་སོང་ནས་བསྐོར། ཨ་ལི་ཨེད་ལ" ཞེས་བཤད།
མོས་སྐད་དམའ་མོས “ངའི་སེམས་ནི་ནམ་ཡང་ཤིང་ཁང་དེའི་ནང་དུ་ཡོད། ལན་ཞི།
ནམ་ཡང་ཁྱོད་དང་མཉམ་དུ་ཡོད། ད་ནས་ངས་ཀྱང་ཁྱོད་ལ་སྤོ་མི་བཀོལ། འུ་གཉིས་ལམ་
ལ་ཆས་ཡ། ཉི་མ་མ་ནུབ་པའི་སྔོན་ལ་ཁྱིམ་དུ་སླེབས་དགོས” ཞེས་བཤད།
བདེ་སྲུང་དཔོན་པེ་ན་ཅ“ཝེ་ཏི་ཕུའུ་ཡིས་དེ་གཉིས་ཀྱིས་དེ་ལྟར་སེམས་ཀྱི་སྐད་ཆ་
བཤད་བཞིན་ཡོད་པ་དང་། གནས་དེར་མི་གཞན་ཡོད་པ་བརྗེད་འདུག་པས། ཁོ་གཉིས་ཀྱི
ཚིག་མཚམས་བཅད་ནས་ཁ་གྲག་བྱུང་།
ཁོས “ངས་ཐེན་ན་ཞི་ཁུལ་གྱི་མིང་ཐོག་ནས་ཁྱོད་གཉིས་ཀྱིས་རང་རེའི་ཁུལ་གྱི་
བཅའ་ཁྲིམས་དང་བཀའ་རྒྱ་སྣང་མེད་དུ་བཟོས་མི་ཆོག་པར་བཀའ་བསྒྲགས་པ་ཡིན།
ཁྲིམས་ཁང་གིས་གཉེན་འཐོར་བའི་མི་གཉིས་ཕྱིར་འགྲིག་པ་མཐོང་བས་སེམས་གཏིང་
ནས་རྒྱབ་སྐྱོར་བྱེད་པར་མ་ཟད་སྙིང་ཁོང་ནས་དགའ་བ་སྐྱེས་ཡོང་། ཡིན་ནའང་ངེད་
ཁྲིམས་ཁང་ལ་ང་ཚོའི་ཁུལ་གྱི་ཀུན་སྤྱོད་དང་བདེ་འཇགས་ལ་སྲུང་སྐྱོབ་བྱེད་པའི་
འགན་ཁུར་ཡོད། ཁྲིམས་ཁང་གིས་ཁྱོད་གཉིས་ལ་གསལ་འདེབས་བྱ་རྒྱུ་ཞིག་ལ། ཁྱོད་
གཉིས་ལ་ད་ལྟ་ཁྱོ་ཤུག་གི་འབྲེལ་བ་མེད་པར་དངོས་སུ་གཉེན་འཐོར་བྱས་ཡོད།
ཚུལ་འདི་ལྟ་བུའི་འོག་ནས་ཁྱོད་གཉིས་ལ་ཁྱོ་ཤུག་གི་དབང་ཆ་ལོངས་སུ་སྤྱོད་པའི་ཐོབ་
ཐང་མེད" ཟེར།
ཨ་ལི་ཨེད་ལ་ཡིས་ལན་ཞི་ཡི་དཔུང་བར་འཇུས། སྐད་ཆ་འདིའི་དོན་ནི་སྔོན་ཏག་
ཏག་ལ་འཚོ་བའི་སློབ་གསོ་ཐོབ་པའི་མོས་ཡང་བསྐྱར་སྐྱེས་པ་ཤོར་དགོས་སམ།
བདེ་སྲུང་དཔོན་གྱིས་མཐུད་ནས “ཡིན་ནའང་། ངེད་ཁྲིམས་ཁང་གིས་གཉེན་
འཐོར་བྱས་པ་ལ་བརྟེན་ནས་བྱུང་བའི་འགོག་རྐྱེན་ཡོད་ཚད་མེད་པར་བཟོས་ཆོག་
ཟེར། ངེད་ཁྲིམས་ཁང་གིས་ད་ལྟ་ཉིད་དུ་ཁྱོད་གཉིས་ལ་གཉེན་སྒྲིག་གི་མཛད་སྒོ་སྤེལ་
ཆོག བཀོད་སྒྲིག་བྱས་པ་འོས་འཚམ་ཡིན་པ་དང་། ཕྱོགས་གཉིས་ལ་ཁྱོ་ཤུག་གི་འཚོ་བ་
བསྐྱར་གསོ་བྱེད་འདོད་པའི་འདུན་པ་ཡོད་ན། མཛད་སྒོ་འདི་ལག་བསྟར་བྱས་པའི་འགྲོ་
ལུགས་སྒྲུབ་པར་གྱོད་གཞི་འདི་ལ་དམིགས་ཏེ་བཤད་ན་ཡོད་ཚད་སྒོར་མོ་ལྔ་ཡིས་ཆོག”
ཅེས་བཤད།
ཨ་ལི་ཨེད་ལ་ཡིས་ཁོའི་སྐད་ཆའི་ནང་ནས་འཚོ་བའི་རེ་བ་ཞིག་མཐོང་བས། མོས་
དེ་མ་ཐག་ལག་པ་རུམ་ལ་བཏང་ནས་སྒོར་མོ་དེ་བླངས་པ་དང་། སྒོར་མོ་དེ་ནི་ཕུག་རོན་
བཞིན་དུ་འཕུར་ནས་བདེ་སྲུང་དཔོན་གྱི་ཅོག་ཙེའི་སྟེང་དུ་བབས། མོ་དང་ལན་ཞི་གཉིས་
ཀྱིས་ལག་པས་ལག་པར་འཇུས་ནས་ཡང་བསྐྱར་འཚོ་བ་གསར་བའི་མགོ་བརྩམས་པའི་
དམ་བཅའི་སྨོན་ཚིག་བརྗོད་སྐབས། མོའི་སེར་ཞད་ཆེ་ལ་ངལ་དུབ་ཀྱི་རྣམ་པས་ཁེངས་
པའི་གདོང་ལ་དམར་མདངས་ཤིག་རྒྱས་བྱུང་།
ལན་ཞི་ཡིས་མོ་བསྐྱོར་ནས་ཤིང་རྟའི་སྟེང་འབུད་དུ་བཅུག་རྗེས་ཁོ་རང་ཤིང་རྟའི
སྟེང་དུ་འགོས་ནས་མོའི་གམ་དུ་ཙོག གླང་དམར་ཆུང་ཆུང་དེས་མགོ་ཕྱིར་འཁོར་བ་ན།
ཁོ་གཉིས་ཀྱིས་ཕན་ཚུན་གྱི་ལག་པ་དམ་པོར་འཇུས་ནས་རི་ཁུལ་གྱི་ཕྱོགས་སུ་བསྐྱོད།
བདེ་སྲུང་དཔོན་པེ་ན་ཅ-ཝེ་ཏི་ཕུའུ་སྒོ་འགྲམ་དུ་མར་ཙོག་ནས་ལྷམ་ཕུད་པ་དང་། ཁོས་
ཡང་བསྐྱར་ལག་པ་རང་གི་ཁན་སྦྱར་གྱི་ཁུག་མའི་ནང་བཏང་ནས་སྒོར་མོ་དེར་ཅིག་
རེག་རྗེས། ཡང་བསྐྱར་རུས་པའི་གང་ཟ་བཟུང་ནས་དུ་བ་འཐེན་མགོ་བརྩམས། བྱ་མོ་
ཁྲ་རིས་མ་དེ་སྔར་བཞིན་མགོ་བོ་ཀྲོག་ཀྲོག་དང་གོམ་ཞེང་ཆེན་པོས་གནས་དེར་འགྲོ་
བཞིན་ཡོད་པ་དང་། བསམ་བཞིན་བསམ་བཞིན་རྒུམ་བུ་འཐུ་ཞོར་མཚམས་མ་ཆད་པར་
གྲག་ཀིན་འདུག

འདྲེ་ཤར་དང་གླུད་ནུབ།

ཁོ་རང་ཏི་སི་པུའུ་ལུའོ་ས་སི་ཡི་རབ་ཁ་ནས་ཡོང་སྐབས། ང་རང་དབང་མེད་པར་ཁོའི་
ཕྱོགས་ལ་སྤྲོ་བ་ཞིག་སྐྱེས་བྱུང་། ཁོའི་བཟོ་ལྟ་ལ་བལྟས་ན་ཁོ་ནི་ལྟ་རྒྱ་མཐོང་རྒྱ་ཆེ་ཞིང་།
རྒྱལ་ཁམས་འགྲིམས་པའི་མི་ཞིག་ཡིན་པ་ཤེས་ཐུབ། ཉིའུ་ཡུའེ་ལ་ཡོང་བའི་རྣམ་པ་དེ་ནི་
ཉིའུ་ཡུའེ་དང་ཁ་བྲལ་ནས་ཡུན་རིང་འགོར་རྗེས་སླར་ཡང་ཉིའུ་ཡུའེ་ལ་ཡོང་བ་དང་འདྲ་
ཞིང་། དེ་ནི་ཡང་བསྐྱར་རང་ཉིད་ཀྱི་ས་ཐོག་ཏུ་ཡོང་བའི་ས་བདག་ཅིག་དང་འདྲ། ཁོའི་
ཚུགས་ཀར་བལྟས་ན་དེ་ལྟ་བུའི་ངང་ཚུལ་ཞིག་སྟོན་བཞིན་ཡོད་ནའང་། ངས་ཁོ་རང་ནི་ཧྭ་
ལི་ཧྥ་ཡིས་གང་ཞིང་སྣུམ་ཤིག་ཤིག་བྱེད་པའི་རྡོ་གཅལ་བཏང་བའི་སྲང་ལམ་འདིར་ཡོང་
མྱོང་མེད་པར་བསམས་ཡོད།
ཁོས་ལྭ་བ་འཁོབས་ཅན་སྔོ་ཤད་དང་སྨུག་ཤད་སྤེལ་མར་ཡོད་པའི་ལྭ་བ་ཁྱད་མཚར་
བ་ཞིག་གྱོན་ཡོད་ཅིང་། མགོར་གནའ་བོའི་ཕ་ན་མའི་རྩྭ་ཞྭ་སྒོར་མོ་དེ་གྱོན་ཡོད་ལ། བྱང་
ཕྱོགས་སུ་གྲགས་ཆེ་བའི་མི་སྣ་དེ་དག་ལྟར་ཞྭ་མོའི་གདོང་ལ་གདོང་ཁུག་བཏོད་མེད་
ཅིང་། ཞྭ་མོ་ཟུར་གོན་བྱས་ནས་ཀྱང་གྱོན་མེད། དེ་ལས་གཞན་ཁོའི་ཚུགས་ཀ་ཁྱད་
མཚར་ལ་སྐྱུག་བྲོ་བར་མ་ཟད། ངོ་ལ་ལིན་ཁུན་ལྟ་བུའི་སྡུག་གི་རྣམ་པ་ཞིག་གིས་ཁེངས་
པ་དང་ཁ་མིག་སོགས་གཅུས་ཡོད་པས། མཐོང་མ་ཐག་མི་རྣམས་ཧད་སེ་གཏོང་བ་དང་།
ཞེད་སྣང་སྐྱེས་ནས་ཁ་གདངས་སུ་འཇུག་སྲིད། དེ་ནི་ཉ་པའི་ཉ་རྒྱ་ནང་བྱུང་བའི་ཤེལ་དེམ་
དེ་ལས་དུ་བ་ཞིག་ཕྱུང་བ་གདོན་གཟུགས་ཤིག་ཏུ་གྱུར་པ་ཡང་ཕལ་ཆེར་དེ་ལས་ལྷག་པ་
ཞིག་ཡིན་མི་སྲིད། ཕྱིས་སུ་ཁོས་ཁོའི་མིང་ལ་ཅ་ཏི་སེན•ཐ་ཐེ་ཟེར་ཞེས་ཟེར། སྟབས་བདེ་
བའི་ཆེད་དུ་གཤམ་དུ་ངས་ཁོའི་མིང་ལ་དེ་ལྟར་འབོད་པར་བྱེད། ཁོའི་གོང་དཀྲིས་ལྗང་ཁུ་
དེ་གཡང་ཊི་སེར་པོའི་གནོན་བྱེད་ཅིག་གིས་མནན་ཡོད་པ་དང་། ལག་ཏུ་ཆུ་སྲིན་གྱི་སྒལ་
ཚིགས་ཀྱིས་བཟོས་པའི་འཁར་བ་ཞིག་བཟུང་ཡོད།
ཅ་ཏི་སེན·ཐ་ཐེ་ཡིས་ང་ལ་ཁམས་འདྲི་ཞིག་བྱས་བྱུང་། དེ་ནི་སྔོན་ཆད་སོང་མྱོང་བའི་
ས་ཆར་ཡང་བསྐྱར་འགྲོ་དུས་འབྲེལ་བ་མེད་པའི་དོན་དག་རེ་འགའ་ཡིད་ལ་དྲན་གྱིན་
མེད་པ་དང་མཚུངས། ཁོས་འཛེམ་དོགས་ཅི་ཡང་མེད་པར་ང་ལ་གྲོང་ཁྱེར་འདིའི་སྲང་
ལམ་དང་མགྲོན་ཁང་གི་གནས་ཚུལ་དྲིས་བྱུང་། ངའི་སེམས་ལ་ང་རང་ཉིད་བསྡད་ཡོད་
པའི་ཚོང་ལས་ཁུལ་གྱི་མགྲོན་ཁང་དེར་ཡང་དམའ་འབེབ་དགོས་དོན་མི་འདུག་སྙམ། དེ་
ནས་ནམ་སྨད་དུ་ངེད་གཉིས་ཀྱིས་ཟ་མ་ཟོས་ཏེ་ཆང་འཐུང(ཟས་རིན་དང་ཆང་རིན་ངས་
བྱིན་པ་ཡིན)རྗེས་མགྲོན་ཁང་དེའི་ངལ་གསོ་སར་ཡོང་ནས་ལྷིང་འཇགས་ཀྱི་གྲུ་ཟུར་ཞིག་
ནས་དུ་བ་འཐེན་ནས་བསྡད།
ཅ་ཏི་སེན·ཐ་ཐེ་ཡིས་ང་ལ་ཅི་ཞིག་བཤད་ན་འདོད་ཀྱིན་ཡོད་པ་འདྲ། ངས་ཁོ་རང་
ཉིད་ཀྱི་གྲོགས་པོ་ཞིག་ལ་བརྩིས་ཡོད། ཁོས་སྐད་ཆ་རེ་བཤད་ཚར་རྗེས། སྣ་ཐ་ཡིས་སེར་པོ་
བསྒྱུར་ཅིང་། མཉན་དཔོན་གྱི་ལག་རོགས་ལྟ་བུའི་ལག་པ་ཆེན་པོ་དེ་ངའི་མིག་མདུན་ནས་
དབྱིན་ཚུན་དྲུག་ཙམ་གྱི་སར་ལག་པ་ཕར་གཡུག་ཚུར་གཡུག་བྱེད། ངའི་ཡིད་ལ་ཁོས་མི་
ཆ་མེད་དེ་རང་གི་དགྲ་བོར་བརྩིས་པའི་སྐབས་སུ་འདི་ལྟར་བྱེད་པ་ཡིན་ནམ་སྙམ།
ངས་ཁོས་ཁ་བརྡ་བྱེད་པའི་སྐབས་སུ་སྐད་གདངས་ལ་སྟོབས་ཤུགས་ཤིག་ཡོད་
པ་རྟོགས་བྱུང་། ཁོའི་སྐད་གདངས་ནི་རོལ་དབྱངས་ཤིག་དང་མཚུངས་པར་མི་སེམས་
འགུགས་ཐུབ་ཅིང་། དབྱངས་ཀྱི་འདེགས་འཇོག་དང་འགྱུར་ཁུགས་གསལ། ཁོས་ཁོ་རང་
གི་བཞིན་རས་བཙོག་པོ་དེར་འཛེམ་དོགས་མི་བྱེད་པར་ཁྱོད་ཀྱི་མདུན་དུ་ངོམ་སོ་བྱེད་
པར་མ་ཟད། དེ་ནི་སྐད་ཆའི་འགུགས་ཤུགས་ཀྱི་གྲུབ་ཆ་ཞིག་ཏུ་འགྱུར་བར་བྱེད། གལ་
ཏེ་ཁྱོད་ཀྱིས་མིག་ཟུང་བཙུམས་ནས་བྱི་བ་འཛིན་མཁན་གྱི་གླིང་བུའི་སྐད་སྒྲ་ལ་ཉན་
བཞིན་ཡོད་ན་ཁྱོད་རང་ཧྭ་མོ་ཨར་གྱི་ལྕགས་རིའི་ཁར་སླེབས་སྲིད། ཁྱོད་རང་བྱིས་བློའི
དབང་གིས་མུ་མཐུད་འགྲོ་རིན་མེད་ནའང་།
ཁོར་རང་གི་སྐད་ཆ་ལ་དབྱངས་ཀྱི་འདེགས་
འཇོག་སྦྱོར་དུ་ཆུགས་དང་། ད་དུང་དེས་ཀྱང་ཡིད་མི་ཚིམ་ན་རོལ་དབྱངས་ལྟར་གྱེར་དུ་
འཇོག་རོགས།
ཅ་ཏི་སེན•ཐ་ཐེ་ཡིས “བུད་མེད་ནི་རྟོགས་དཀའ་བའི་གསང་བ་ལྐོག་གྱུར་ཞིག་
ཡིན” ཟེར།
ངས་སེམས་རྣལ་དུ་ཕབ་ནས་འདང་ཞིག་བརྒྱབ། ང་ནི་སྐད་ཆ་རྙིང་བ་འདིའི་རིགས་
ལ་ཉན་འདོད་མེད་དེ། དོན་སྙིང་མེད་ཅིང་གཏན་ཚིགས་དང་མི་མཐུན་པ། སྐད་ཆ་སྔ་
ཕྱིར་འགལ་བ་འདིའི་རིགས་ལ་གནའ་ནས་དགག་བཞག་བྱས་ཏེ་ཕམ་པར་བརྒྱབ་ཡོད།
སྐད་ཆ་འདི་དག་ནི་བུད་མེད་ཚོས་བཤད་པའི་དོན་སྙིང་མེད་པ་དང་གཞི་འཛིན་ས་མེད་
པ། མཚམས་ཚིགས་མེད་པ། ཁ་མི་ཚང་ཞིང་གཡོ་ཇུས་ཀྱིས་ཁེངས་པའི་རྫུན་གཏམ་ཞིག་
ཡིན། འདི་དག་ནི་ཁོ་ཚོའི་འགུགས་ཤུགས་བདེན་དཔང་བྱེད་ཆེད་གཡོ་ཐབས་ཀྱིས་
སྤེལ་བའི་ཐ་ཤལ་དང་གསང་བ། མགོ་སྐོར་གཏོང་བའི་བྱེད་ཐབས་ཤིག་ཡིན་ཏེ། དེ་དག་
གིས་གསང་བརྡ་དང་གཡོ་འཕྲུལ། དྲིལ་སྒྲོག སྤྱང་པོའི་སྒོ་ནས་གཞན་ལ་ཉན་དུ་འཇུག་
པ་ཡིན།
“འོ། དེ་ལྟ་བུ་ཞིག་ཡིན་ནམ།” ངས་བཤད་པ་ནི་བདེན་གཏམ་རེད།
ཁོས “ཁྱོད་ཀྱིས་ཨའོ་ལ་ཐ་མ་ཐོས་མྱོང་ངམ” ཞེས་དྲིས་བྱུང་།
ངས “ཐོས་མྱོང་བ་འདྲ། ངའི་སེམས་སུ་དེ་ནི་པ་ལི་བྲོ་གར་འཁྲབ་པའི་གར་མ་ཞིག་
གམ། ཡང་ན་གྲོང་མཐའ་ཞིག ཡང་ན་སྤོས་ཆུ་ཡི་མིང་ཞིག་ཡིན་པ་འདྲ” ཞེས་བཤད།
ཅ་ཏི་སེན·ཐ་ཐེ་ཡིས་དེ་ནི་ཕྱི་རྒྱལ་གྱི་མཚོ་འགྲམ་གྲོང་རྡལ་ཞིག་གི་མིང་ཡིན། རྒྱལ་
ཁབ་དེའི་གནས་ཚུལ་ནི་ཁྱོད་ཀྱིས་ཅུང་ཙམ་ཡང་མི་ཤེས་ལ་ཤེས་ཀྱང་མི་སྲིད། ཡུལ་དེར་
སྒེར་གཅོད་ཀྱི་དབང་སྒྱུར་པ་ཞིག་ཡོད། རྒྱལ་ཁབ་དེར་རྒྱུན་དུ་སྲིད་གཞུང་ལ་ངོ་རྒོལ་
བྱེད་པའི་གསར་བརྗེ་དང་གྱེན་ལོག་འབྱུང་བཞིན་ཡོད་པ་དང་། རླབས་ཆེ་བའི་འཚོ་བའི་
ཟློས་གར་ཞིག་གནས་དེར་འཁྲབ་སྟོན་བྱེད་བཞིན་ཡོད། དེའི་འཁྲབ་སྟོན་པ་གཙོ་བོ་ནི་ཨ་
རིའི་ཆེས་བཙོག་པའི་མི་ཅ་ཏི་སེན•ཐ་ཐེ་ཡིན། ད་དུང་ལོ་རྒྱུས་དང་ཡང་ན་སྒྲུང་གཏམ་
ཁྲོད་ཀྱི་ཞལ་ངོ་ཆེས་ལེགས་པའི་ཉེན་དཔྱོད་པ་ཧྥོ་ཀོ་སི•མའེ་ཁོ་མ་ཧན་དང་ཨའོ་ལ་ཐ་མ་
གྲོང་རྡལ་གྱི་གྲོང་གཙོ་ཡི་བུ་མོ་བཞིན་བཟང་མ་ཨན་ན་པི་ལས་མོ་ལ་ཡང་ཡོད། ད་དུང་
དོན་ཞིག་ཀྱང་གླེང་ན་འོས་ཏེ—ཝུ་རུ་ཀུའེ་ཡི་མི་སོ་གསུམ་གྱི་ཞིང་ཆེན]ཁོངས་སུ་
མི་གཏོགས་པའི་ས་ཆ་གང་སར་ཁྲུའུ་ཁྲུའུ་ལ་ཞེས་པའི་རྩི་ཤིང་ཞིག་ཡོད། ངས་སྔོན་ཏག་
ཏག་ལ་གླེང་བའི་རྒྱལ་ཁབ་དེ་དག་གིས་ཤིང་ཆ་རྩ་ཆེན་དང་ཁ་སྒྱུར་བྱེད་ཀྱི་ཚོས། གསེར།
འགྱིག གླང་ཆེན་གྱི་མཆེ་བ། ཁོ་ཁོ་སོགས་ཐོན་སྐྱེད་བྱེད་བཞིན་ཡོད།
ངས “ངའི་སེམས་སུ་མེ་གླིང་ལྷོ་མར་གླང་ཆེན་གྱི་མཆེ་བ་ཐོན་སྐྱེད་བྱེད་ཀྱིན་མེད་
འདོད་ཡོད” ཅེས་བཤད།
ཅ་ཏི་སེན·ཐ་ཐེ་ཡིས “དེ་ལྟར་བསམ་བཞིན་ཡོད་ན་ཁྱོད་རང་རྩ་བ་ནས་འཆུགས་
སོང་བ་རེད” ཟེར། ཁོའི་སྙན་འཇེབས་ལྡན་པའི་སྐད་གདངས་ལ་སྙན་པའི་འགྱུར་ཁུགས་
ཀྱི་འདེགས་འཇོག་ལྡན་ཞིང་། ཆེས་ཉུང་ནའང་སྒྲ་ཚད་བརྒྱད་ཀྱི་ཆེ་ཆུང་ལྡན། ངས་ཁྱོད་
ལ་བཤད་པའི་རྒྱལ་ཁབ་དེ་ནི་མེ་གླིང་ལྷོ་མ་ན་ཡོད་ཅེས་བཤད་བཞིན་མེད། ངས་ངེས་པར་
དུ་གཟབ་ནན་བྱེད་དགོས། མཛའ་བརྩེ་ལྡན་པའི་གྲོགས་པོ། ཁྱོད་ཀྱིས་ཤེས་དགོས་པ་ཞིག་
ལ་ངས་གནས་དེར་ཆབ་སྲིད་ཀྱི་ལས་དོན་སྒྲུབ་མྱོང་། དེ་ལྟར་ཡིན་ནའང་། ངས་རྒྱལ་ཁབ་
དེའི་ཙུང་ཐུང་དང་མཉམ་དུ་འགྱིག་ཀྱང་བཏབ་མྱོང་། འགྱིག་རྡེའུ་ནི་མའོ་ཡི་སྣ་རུས་ཀྱིས་
བཟོས་འདུག མའོ་ཞེས་པ་ནི་ཨན་ཏི་སི་རི་ཁུལ་དུ་ཡོད་པའི་རྨིག་ཐོགས་སྲོག་ཆགས་
ཤིག་ཡིན། འགྱིག་རྡེའུ་ལ་བལྟས་ན་གླང་ཆེན་གྱི་མཆེ་བ་དང་མཚུངས།
“ངས་ཁྱོད་ལ་བཤད་འདོད་པ་ནི་སྲོག་ཆགས་ཤིག་མིན། དེ་ནི་འཆར་ཡན་གྱི་ལོ་
རྒྱུས་དང་ཉེན་མཆོང་། བུད་མེད་ཀྱི་བཟོ་ལྟ་ལྡན་པ་ཞིག་ཡིན།
“མི་ལོ་བཅོ་ལྔའི་རིང་ལ་ང་ནི་ཐོག་མཐའ་བར་གསུམ་དུ་སྤྱི་མཐུན་རྒྱལ་ཁབ་དེའི་
ཆེས་བླ་ན་མེད་པའི་སྒེར་གཅོད་པ་སང་ཆའོ•པེ་ན་ཝེ་ཏི་སི་རྒན་པའི་རྒྱབ་རི་ཡིན། ཁྱོད་
ཀྱིས་ཚགས་པར་སྟེང་ནས་དབང་སྒྱུར་པ་ནུས་མེད་ནག་ལྟིག་དེའི་འདྲ་པར་མཐོང་མྱོང་
ཡོད་ངེས། དེའི་ངོ་ཡི་ཁ་སྤུ་ནི་སུའུ་ཙེར་རོལ་མོའི་སྒམ་ཆུང་ཀ་དབྱིབས་སྟེང་གི་ལྕགས་
སྐུད་དག་དང་མཚུངས། ལག་གཡས་པར་བསྔོ་ཡིག་གི་ཤོག་དྲིལ་དང་མཚུངས་པའི་དམ་
པའི་གསུང་རབ་ཀྱི་ཁ་ཤོག་ལྟ་བུ་ཞིག་བཟུང་ཡོད། སྨུག་མདོག་ལྡན་པའི་དབང་སྒྱུར་པ་དེ་
མི་རིགས་ཀྱི་བར་དང་ས་མཚམས་ཀྱི་བར་ནས་ཚང་མས་མཉམ་འཇོག་བྱེད་པའི་མི་སྣ་
ཞིག་ཡིན། ཁོའི་མཇུག་འབྲས་ནི་དཔའ་བོའི་ཏོག་ཏུ་འགྱུར་བའམ་ཡང་ན་གཏེ་བོ་གཤེད་
དུ་འགྱུར་བར་སུས་ཀྱང་བརྗོད་དཀའ། སྐབས་དེར་གལ་ཏེ་ཀོ་ལུའོ་ཧྥོ-ཁོ་ལི་ཧྥུ་ལན'〕ཙུང་
ཐུང་ལ་བསྡད་མེད་ཚེ། ཁོ་ནི་ལྷོ་ཕྱོགས་སྐམ་སའི་ལུའོ་སི་ཧྥུ་རུ་འབོད་བཞིན་ཡོད་པར་
གདོན་མི་ཟ། ཁོ་ནི་སྐབས་གཅིག་གཉིས་ཤིག་གི་རིང་ལ་ཙུང་ཐུང་དུ་བསྡད། རྒྱུད་འཛིན་
པ་གཏན་ཁེལ་བྱས་རྗེས་དུས་སྐབས་ཤིག་ལ་ལས་འཁྱུར་ངལ་གསོ་བྱས།
“ཡིན་ནའང ‘བཅིངས་འགྲོལ་བྱེད་མཁན’ པེ་ན་ཝེ་སི་ལ་ཐོབ་པའི་སྙན་གྲགས་
དེ་ནི་ཁོའི་སྙན་གྲགས་མིན་ཏེ། དེ་ནི་ཅ་ཏི་སེན•ཐ་ཐེ་ཡི་སྙན་གྲགས་ཡིན། པེ་ན་ཝེ་སི་
ནི་དོན་གྱིས་བཤམས་སྐུ་ཞིག་ཡིན། ངས་ཁོ་ལ་ཁོ་ལོ་བྱེད་བཞིན་ཡོད་དེ། དུས་ནམ་ཞིག་
འཐབ་འཁྲུག་རྒྱག་དགོས་པ་དང་། དུས་ནམ་ཞིག་དངོས་ཟོག་ནང་འདྲེན་ལ་དཔྱ་ཁྲལ་
ལེན་དགོས་པ། དུས་ནམ་ཞིག་རྟེན་འབྲེལ་གྱི་ཤོམ་ལྭ་གྱོན་དགོས་པ་སོགས་ཡོད་ཚད་ལ་
ངས་བཀོད་འདོམས་བྱེད་བཞིན་ཡོད། ཡིན་ནའང་། ངས་ཁྱོད་ལ་བཤད་པ་ནི་བྱ་བ་འདི་
དག་མིན། ང་ཇི་ལྟར་འདི་ལྟ་བུའི་མི་སྟོབས་ཆེན་ཞིག་ཏུ་གྱུར་པ་ཡིན་ནམ། ངས་ཁྱོད་ལ་
བཤད། ཡ་ཏིང་གིས་མིག་ཟུང་གཉིས་ཕྱེ་བ་དང་། སྐྱུག་མེར་ལྡང་བའི་ཚྭ་སྣོད་ཕར་ཕུལ་
ནས “ང་ལ་ཅི་ཞིག་བྱུང་སོང” ཞེས་བཤད་པ་ནས་བཟུང་། སྨྲ་ཤེས་ཤིང་དོན་གོ་བའི་ཁྲོད་
ང་ནི་ཆེས་ཕུལ་དུ་བྱུང་བ་ཞིག་ཡིན་
“ཁྱོད་ཀྱིས་ཀྱང་མཐོང་ཐུབ། དབྱིན་ཀི་ལན་གྱི་གནའ་སྔ་མོའི་དད་མོས་གསོ་བཅོས་
བྱེད་ཐབས་ཁྲོད་ཀྱི་ཡེ་ཤུའི་དད་ལྡན་པའི་འདྲ་པར་ལས་གཞན། ང་ནི་ཁྱོད་ཀྱིས་སྐྱེ་བ་
འདིར་མཐོང་བའི་མི་ཆེས་བཙོག་པ་དེ་ཡིན་ངེས། དེར་བརྟེན། ངས་རང་གི་གཏམ་བཤད་
ཀྱི་ནུས་པ་ལ་བརྟེན་ནས་རང་ཉིད་ཀྱི་ཁ་རིས་ངོ་ཚུགས་བཙོག་པའི་མི་འདང་ས་དེའི་ཁ་
གསབ་པ་ཡིན། ངས་དེ་ལྟར་བྱེད་ཐུབ་སོང་། ངས་རང་གིས་བློར་འབབ་པའི་དངོས་པོ་ཞིག་
ཡིན་ཚེ་དེ་ནམ་ཡང་ལག་ཏུ་ཡོང་ཐུབ། པེ་ན་ཝེ་སི་རྒན་པའི་བློ་འདོན་པ་ཡིན་པའི་ཆ་ནས་
ང་ནི་ལོ་རྒྱུས་སྟེང་གི་ཆེས་རླབས་ཆེ་བའི་ཡོལ་བའི་ཕག་གི་མི་སྣ་ཞིག་ཡིན། དཔེར་ན། ཐ་
ལི་ལན་དང་ཕང་པ་ཏུའུ་ལྕམ་མོ། ལུའོ་པི"སོགས་ཚང་མ་ཨུ་རུ་སུའི་རྒྱལ་ཁབ་ཏུའུ་མ་
ཁྲོད་ཀྱི་གྲངས་ཉུང་ཕྱོགས་ཁག་ལྟ་བུར་བཏང་ཡོད། ངས་རང་གི་ལྕེ་གོར་མོ་འདི་ལ་བརྟེན་
ནས་རྒྱལ་ཁབ་དེར་དོམ་ཡོད་པ་མེད་པར་བསྒྱུར་ཐུབ་ལ། རྒྱལ་ཁབ་དེར་དོམ་མེད་པ་ཡོད་
ང་བསྒྱུར་ཐུབ། དམག་དཔུང་གཡུལ་ས་ནས་སེམས་ཤི་རུ་འཇུག་ཐུབ་ལ། སྐད་ཆ་
རེ་འགའ་ལ་བརྟེན་ནས་དྲག་སྤྱོད་དང་ཟིང་ལོང་། ཁྲལ་བསྡུ་དང་དངུལ་གཏོང་བའམ་ཁེ་
སྤོགས་ལེན་དུ་འཇུག་ཐུབ། བྱ་སྐད་གྲག་པ་ལྟ་བུའི་སྐད་འབོད་ཀྱིས་འཐབ་འཁྲུག་འགུགས་
ཐུབ་ལ་ཞི་བདེའི་ཕུག་རོན་ཡང་འབོད་ཐུབ། མི་གཞན་གྱི་ལུས་སྟེང་གི་མཛེས་སྡུག་དང་
དཔུང་རྟགས། ཁུ་ཚུར། སྨ་ར། ཀེ་རུ་སུའི་གདོང་འབག་སོགས་ང་དང་འབྲེལ་བ་མེད། མི
གཞན་གྱིས་ང་མཐོང་མ་ཐག་གྲང་འདར་རྒྱག་རྒྱུ་ཡོང་བ་ཡིན། ཡིན་ནའང་། ང་ཁ་གྲག་
ནས་གཏམ་བཤད་བྱས་པ་ན་སྐར་མ་བཅུ་ཡང་མི་དགོས་པར་ངས་ཁོ་ཚོའི་ཡིད་སེམས་
འགུགས་ཐུབ་སྟེ། སྙིང་གཟེར་དྲག་པོ་ཐེབས་པའི་མི་ཞིག་མིན་ཚེ་ཁོ་ཚོའི་ཡིད་སེམས་
འགུགས་ཐུབ་པ་ཡིན། ཞི་ལུ་དང་ཞི་མོ་གང་ཡིན་རུང་། ང་དང་འཕྲད་ན་ངས་ཁོ་ཚོའི་ཡིད་
དབང་འགུགས་ཐུབ། འོ། ཁྱོད་ཀྱིས་བུ་མོ་དག་ནི་ང་ལྟ་བུ་ཞིག་ལ་དགའ་མི་སྲིད་འདོད་
བཞིན་ཡོད་དམ” ཟེར།
ངས “འོ། མིན། མིན། སྐུ་ཞབས་ཐ་ཐེ། བུ་མོ་ཚོ་འགུགས་ཐུབ་པའི་ཕོ་བཙོག་དེ་དག་
གིས་རྒྱུན་དུ་ལོ་རྒྱུས་ལ་གཟི་མདངས་སྣོན་བཞིན་ཡོད། སྒྲུང་གཏམ་དག་མདོག་མེད་དུ་
བསྒྱུར་བཞིན་ཡོད། ངས་བསམས་ན” ཞེས་བཤད།
ཅ་ཏེ་སེན·ཐ་ཐེ་ཡིས་ངའི་ཚིག་མཚམས་བཅད་ནས “དགོངས་པ་མ་འཚོམས།
ཁྱོད་ཀྱིས་ངས་བཤད་པའི་དོན་རྟོགས་མི་སྲིད། ཁྱོད་ཀྱིས་སྔོན་ལ་ངའི་གཏམ་རྒྱུད་ལ་
ཉོན” ཟེར།
“ཧྥོ་ཀོ་སི•མའེ་ཁོ་ཧན་ནི་ཅིན་ཏུའུ་ན་ཡོད་པའི་ངའི་གྲོགས་པོ་ཞིག་ཡིན། ཕོ་སྒོ་ཡོད་
མེད་བཤད་ན་ཁོ་ནི་ངེས་པ་དོན་གྱི་ཕོ་སྒོ་ཅན་ཞིག་ཡིན། ཁ་ངོ་ནི་བྲིས་པ་དང་མཚུངས་ལ།
གསེར་མདོག་གི་སྐྲ་ལོ་དང་ཁ་བགད་ཚེ་མིག་ཟུང་ལ་མཛེས་པ་གཞན་ཞིག་ཡོད། མི་རྣམས་
ཀྱི་ཁོ་ནི་ཧི་ཨར་མོ་སི་ཡི་སྐུ་བརྙན་དང་མཚུངས་པ་དང་། ལུའོ་མ་རྟེན་རྫས་བཤམས་སྟོན་
ཁང་དུ་བཞག་ཡོད་པའི་སྐད་ཆ་དང་སྨྲ་ལྕེ་མཚོན་པའི་ལྷ་དེ་ཡིན་ཟེར། ངས་འདང་བརྒྱབ་
ན་དེ་ནི་ཕལ་ཆེར་འཇར་མན་གྱི་སྲིད་གཞུང་མེད་པའི་རིང་ལུགས་ཅན་ཞིག་ཡིན་པ་འདྲ།
མི་དེ་དག་གིས་སྤམ་རྫི་བཏོད་དེ་བཤད་ན་ཚར་རྒྱུ་མེད།
“ཡིན་ནའང་ཧྥོ་ཀོ་སི་ལ་ཁ་ལྕེ་བདེ་མོ་ཞིག་མེད། ཁོ་ནི་ཆུང་དུས་ནས་བཟུང་སེམས་
སུ་རང་ཉིད་ལ་སྐྱེས་འབྲས་ལེགས་པོ་ཞིག་ཡོད་པས། སྐྱེས་འབྲས་འདི་ཚེ་གང་བོར་བཀོལ་
རུང་རྫོགས་རྒྱུ་མེད་པར་འདོད། ཁོས་སྐད་ཆ་བཤད་པ་ལ་ཉན་ན་དེ་ནི་གཉིད་ལྡོག་པའི་
སྐབས་སུ་ཐིགས་ཆུ་སྔས་མགོ་ནས་སྡེར་མའི་ནང་ཟགས་པའི་སྒྲ་དང་མཚུངས། ཁོ་དང་
ངེད་གཉིས་ཀྱིས་གྲོགས་བསྒྲིགས་པ་དང་དེ་ནི་ངེད་གཉིས་ལ་རང་རང་གི་ཁྱད་ཆོས་ཡོད་
པའི་རྐྱེན་གྱིས་ཡིན་ངེས། ཁྱོད་ཀྱིས་བལྟས་ན་དེ་ལྟར་ཨེ་རེད། ངས་ཁ་སྤུ་བཞར་བའི་
སྐབས་སུ་ཧྥོ་ཀོ་སི་ཡིས་ངའི་ངོ་གདོང་ལ་བལྟས་ཤིང་། ངའི་ངོ་ནི་ཝན་ཧྲིན་དུས་ཆེན་སྔོན་
གྱི་དགོང་མོར་གྱོན་པའི་ཁྱད་མཚར་བའི་གདོང་འབག་དང་མཚུངས་པར་མཐོང་བ་ན་ཁོ་
ལ་སྤྲོ་བ་སྐྱེས་བཞིན་ཡོད་པ་འདྲ། ངས་ཁོས་སྐད་ཆ་བཤད་པའི་སྐད་གདངས་ཉམ་ཆུང་བ་
དེ་ཐོས་པ་ན། རང་ཉིད་ལ་འདི་ལྟ་བུའི་སྐད་ངག་ཅིག་ཡོད་པར་ཡིད་སེམས་གཏིང་ནས
ཚིམས་འགྲོ།
“ཐེངས་ཤིག་ལ་ངས་ཨའོ་ལ་ཐ་མ་ཞེས་པའི་མཚོ་འགྲམ་གྱི་གྲོང་རྡལ་འདི་ནས་ཆབ་
སྲིད་ཀྱི་ཟིང་སློང་ཞིག་ཞི་འཇགས་སུ་བཏང་བ་དང་། སྒོ་ཁྲལ་ལས་ཁུངས་དང་དམག་དོན་
སྡེ་ཁག་གི་མི་འགའི་མགོ་བོ་བཅད། ཧྥོ་ཀོ་སི་ཡིས་སྤྱི་མཐུན་རྒྱལ་ཁབ་འདིའི་འཁྱག་རོམ་
དང་འབར་ཞུན་གྱི་ཉོ་ཚོང་གི་སྒེར་དབང་བདག་ཏུ་བཟུང་ཡོད་པས། ང་དང་མཉམ་དུ་
གནས་དེར་ཐེངས་ཤིག་འགྲོ་འདོད་ཟེར།
“དྲེལ་པའི་དྲིལ་ཆུང་གི་སྒྲ་དབྱངས་ཁྲོད་ང་ཚོ་ཐད་ཀར་ཨའོ་ལ་ཐ་མར་བསྐྱོད། གྲོང་
རྡལ་ཆུང་ཆུང་དེ་ནི་ང་ཚོར་དབང་བ་དང་། དེ་ནི་ཞི་ཨའོ་ཏུའུ“ལུའོ་སི་ཧྥུ་ཨའོ་དབྱི་སི་ཐེ་
འགག་ཏུ་ཡོད་སྐབས་ཁྲང་ཏའོ་མཚོ་འགག་འཇར་པན་གྱི་མི་ལ་མི་དབང་བ་ལྟར་ཡིན།
ངས་ང་ཚོ་ཞེས་འབོད་བཞིན་ཡོད་ནའང་དོན་གྱིས་ང་རང་ཉིད་ལ་གོ་དགོས་པ་ཡིན། གལ་ཏེ་
རྒྱལ་ཁབ་བཞི་དང་རྒྱ་མཚོ་གཉིས། མཚོ་འགག་གཅིག ས་འགག་གཅིག གླིང་ཚོམ་ལྔ་ལ་
སོང་མྱོང་བའི་མི་ཞིག་ཡིན་ཚེ་ཅ་ཏི་སེན•ཐ་ཐེ་ཞེས་པའི་མིང་འདི་ཐོས་མྱོང་ཡོད། མི་ཚང་
མས་ང་ལ་སྐུ་ངོ་དང་ཉེན་མཆོང་པ་ཞེས་འབོད་བཞིན་ཡོད་པ་དང་། ཧོང་སི་ཚགས་པར་
གྱིས་ལེ་ཚན་ལྔ་ལ་བརྟེན་ནས་ཟླ་གཅིག་གི་རིང་ལ་ཡིག་གྲངས་ཁྲི་བཞི་བཀོལ་ནས་ང་རང་
ངོ་སྤྲོད་བྱས་པ་དང་། ཉིའུ་ཡུའེ་དུས་བབ་ཚགས་པར་གྱིས་པར་ངོས་བཅུ་གཉིས་ཀྱི་ངོས་ཧྲིལ་
བོར་ངའི་གནས་ཚུལ་ངོ་སྤྲོད་བྱས། གལ་ཏེ་ང་ལ་ཨའོ་ལ་ཐ་མ་ནས་དགའ་བསུ་ཞུ་བ་དེའི་རྒྱུ་
རྐྱེན་ནི་ཧྥོ་ཀོ་སི•མའེ་ཁོ་མ་ཧན་མཛེས་ཤིང་སྡུག་པ་དེ་དང་འབྲེལ་བ་ཡོད་ཅེ་ན། ངས་ཕ་ན་
མའི་རྩྭ་ཞྭའི་སྟེང་གི་ཚོང་རྟགས་ཟོས་ཆོག ཁོ་ཚོས་དགའ་བསུ་བྱེད་པ་ནི་ཡོད་ཚད་ང་ཁོ་
ནའི་ཕྱིར་དུ་ཡིན། ང་ནི་ཕྲག་དོག་ཆེ་བའི་མི་ཞིག་མིན། ངས་བཤད་བཞིན་པ་ནི་དོན་དངོས
ཡིན། གྲོང་རྡལ་འདིའི་མི་ཚང་མ་ནི་ཉི་པུའུ་ཅ་ཉི་ས”ཡིན། ཁོ་ཚོས་རྩྭ་ཐོག་ནས་ང་ལ་ཐོད་
པ་གཏུགས་ནས་ཕྱག་འཚལ་བ་དང་། གྲོང་རྡལ་འདིར་ས་རྡུལ་གཅིག་ཀྱང་མེད་པས་སར་
ཕྱག་འཚལ་ཡང་ཆོག ཁོ་ཚོས་ཅ་ཏི་སེན•ཐ་ཐེ་ལ་མཇལ་ཁ་བླངས། ཁོ་ཚོས་ང་ནི་སང་
ཆའོ·པེ་ན་ཝེ་ཏི་སི་ལ་ཁ་ལོ་བསྒྱུར་མཁན་ཡིན་པ་ཤེས་འདུག ཁོ་ཚོར་མཚོན་ན་ངའི་སྐད་
ཆ་གཅིག་ནི་མི་གཞན་གྱི་སྐད་ཆ་དང་བསྡུར་ན་ཏུང་ཨའོ་ལུའོ་ལ་དཔེ་མཛོད་ཁང་གི་དཔེ
སྒྲོམ་སྟེང་གི་བྲེ་ཁ་མ་བཅད་པའི་དཔེ་ཆ་དང་མཚུངས། མི་རྣམས་ཀྱིས་བཞིན་རས་མཛེས་
སྤྲས་ལ་དུས་ཚོད་མང་པོ་ཞིག་བཀོལ་ཏེ—སྐག་ཚོས་བྱུགས་པ། ངོ་འཕུར་མཉེད་བྱེད་
པ། ངོར་གཉེར་འགོག་སྣམ་བསྐུས་ནས་གཉེར་མ་འབྱུང་བར་སྔོན་འགོག་བྱེད་པ་དང་། གློག་
བཅོས་ལ་བརྟེན་ནས་སྨེ་བ་ལེན་གྱིན་ཡོད་པའི་དམིགས་ཡུལ་ཅི་ཡིན་ནམ། དེ་མཛེས་ཤིང་
སྡུག་པའི་ཆེད་དུ་ཡིན་ཞེ་ན་ཁྱོད་རང་རྩ་བ་ནས་འཆུགས་པ་ཡིན། བྱད་བཞིན་ལ་མཛེས་
སྤྲས་བྱེད་མཁན་གྱིས་དོ་སྣང་བྱེད་དགོས་ས་ནི་མགྲིན་པ་ཡིན། གཞན་ཡིད་འགུགས་བྱེད་
ནི་སྙན་པའི་སྐད་ཆ་ཡིན་པ་ལས་མཛེས་པའི་ངོ་གདོང་མིན། སེམས་ཀྱིས་བཤད་པའི་སྙིང་
གཏམ་ཡིན་པ་ལས་ལུས་ལ་བྱུགས་པའི་སྐག་རྫས་མིན། ཁ་བརྡ་ཡིན་པ་ལས་སྤོས་ཆུ་མིན།
མཛེས་པའི་བཞིན་རས་མ་ཡིན་པར་སྙན་པའི་གདངས་དབྱངས་ཡིན། འདྲ་པར་མ་ཡིན་
པར་སྐད་པར་ཡིན། འོ། ད་ཉོག་གཏམ་ཉུང་བཤད་བྱས་ནས་དོན་དག་ངོ་མ་གླེང་།
“ཡུལ་དེའི་བདག་པོས་ང་དང་ཧྥོ་ཀོ་སི་གཉིས་ཀྱི་སྡོད་ས་ཝུའུ་ཀུང་སྤྲོ་སྐྱིད་གླིང་དུ་
བཀོད་སྒྲིག་བྱས་འདུག དེ་ནི་མཚོ་འགྲམ་དུ་བསྐྲུན་པའི་སྤྲོ་སྐྱིད་ཁང་ཞིག་ཡིན་ལ་ཁང་བ་
ཤིང་ཁང་ཡིན། རླབས་རྒྱས་པའི་ཚེ་ན་ཁང་བ་དང་རྒྱ་མཚོའི་བར་དུ་དབྱིན་ཚུན་དགུ་ཙམ་
ལས་མེད། གྲོང་རྡལ་དེའི་དཔོན་རིགས་ཆེ་ཆུང་ཚང་མ་ངེད་གཉིས་ལ་འཚམས་འདྲི་བྱེད་
དུ་ཡོང་། འོ་ཁོ་ཚོ་ནི་ཧི་ཨར•མའོ་སི་ལ་གུས་ཕྱག་འབུལ་དུ་ཡོང་བ་མིན་ཏེ། ཁོ་ཚོས་ཅ་ཏི་
སེན·ཐ་ཐེ་ཡི་མཚན་སྙན་སྔ་མོ་ནས་ཐོས་ཡོད་པའི་རྐྱེན་ཡིན།
“ཉིན་ཞིག་གི་ཕྱི་དྲོ་ལ། ང་དང་ཧྥོ་ཀོ་སི•མའེ་ཁོ་མ་ཧན་གཉིས་ཝུའུ་ཀུང་སྤྲོ་སྐྱིད་
གླིང་གི་མགྲོན་ཁང་གི་ཁ་རྒྱ་མཚོར་ཕྱོགས་པའི་བར་ཁྱམས་ནས་བུར་ཆང་མངར་མོ་འཐུང་
བཞིན་ཁ་བརྡ་བྱས།
“ཧྥོ་ཀོ་སི་ཡིས ‘ཅ་ཏེ་སེན། ཨའོ་ལ་ཐ་མ་ལ་ལྷའི་ཕོ་ཉ་ཞིག་ཡོད་ཟེར’ ཞེས་བཤད།
“ངས ‘ཕོ་ཉ་དེ་ནི་ཅ་པའེ་ལའེ་མིན་ན་ཆོག ཁྱོད་ཀྱིས་སྐད་ཆ་བཤད་སྐབས་དེ་
འདྲའི་སྔངས་སྐྲག་དང་འཚུབ་ཆ་ལངས་ནས་ཅི་བྱེད' ཅེས་བཤད།
“ཧྥོ་ཀོ་སི་ཡིས ‘དེ་ནི་སྲས་མོ་ཨན་ན་པེ་ལས་མོ་ལ་ཡིན། མོ—མོ—མོ་ནི་
ལྷ་མོ་ཞིག་དང་མཚུངས' ཟེར།
“ང་ཧུ་ཧུ་ཞེས་གད་མོ་ཆེན་པོར་དགོད་ཞོར་དུ ‘ཁྱོད་ཀྱིས་བཤད་ཚུལ་ལ་བལྟས་ན་
ཁྱོད་ནི་བརྩེ་དུངས་མོད་པའི་སྐྱེས་པ་ཞིག་རེད། ཁྱོད་ཀྱིས་ང་ལ་ཧྥུ་ཧྲི་ཏི་ཡིས་མ་ཀོ་ལི་ཐེ་ལ་
བརྩེ་འདང་སྟོན་པའི་དོན་དེ་དྲན་དུ་བཅུག་བྱུང་། ཁོ་གར་སྟེགས་ཀྱི་གཤམ་ལོགས་སུ་སོང་
ནའང་ད་དུང་མོར་དགའ་བའི་སྐད་ཆ་བཤད' ཅེས་བཤད།
“ཧྥོ་ཀོ་སི་ཡིས ‘ཅ་ཏི་སེན། ཁྱོད་ཀྱིས་ཁྱོད་ཀྱི་ངོ་གདོང་བསེ་རུ་བཞིན་དུ་བཙོག་
པ་རྟོགས་བྱུང་ངམ། ཁྱོད་ཀྱིས་བུ་མོ་ཞིག་ལ་སྤྲོ་བ་བསྐྱེད་མི་སྲིད། ཡིན་ནའང་། ང་རང་ནི་
སྲས་མོ་ཨན་ན་པེ་ལ་ཡི་སྟེང་དུ་དུངས་པ་བཟོད་གླགས་མེད་པ་ཞིག་སྐྱེས་ཡོད། དེ་བས
ངས་ཁྱོད་ལ་སྐད་ཆ་ངོ་མ་དྲང་མོར་བཤད་པ་ཡིན’ ཟེར།
“ངས ་འོ་རེད། ངོ་མ་རེད། ངས་ངའི་ངོ་གདོང་ནི་ཡིའུ་ཁ་ཐན་ཅེ་ཧྥེ་ཞུན་རྫོང་གི
གཏེར་མཛོད་སྲུང་བའི་དབྱིན་ཏེ་ཨན་པ་ཨ་ཙི་ཐེ་ཁོ་ཡི་སྐུ་བརྙན་དང་མཚུངས་པ་ཤེས་
ཡོད། ཡིན་ནའང་། ང་ལ་རང་གི་མི་སྡུག་པའི་ཆ་དེ་འགེབས་སྲུང་བྱེད་པའི་ཐབས་ཤེས་
ཡོད། དཔེར་ན་རྒྱལ་ཁབ་འདིའི་ནང་གི་མགོ་དགྱེ་ན་མཐོང་ཐུབ་པའི་ས་དང་། ཡང་ན་དེ་
ལས་ཀྱང་ཐག་རིང་བའི་ས་ཆར་ང་ནི་ཆེས་བླ་ན་མེད་པའི་མི་སྣ་ཞིག་ཡིན། དེ་ལས་གཞན་
ང་དང་མི་རྣམས་ཀྱིས་ཁ་བརྡ་དང་རྩོད་གླེང་བྱེད་སྐབས། ངའི་སྐད་དང་ངག སྐད་ཆའི་
གདངས་དབྱངས་ནི་ཆེས་རྣ་ལ་འཛེར་བའི་སྒྲ་པར་ནང་གི་ཉོག་གཏམ་བཤད་པ་དེ་ལྟ་བུ་ཞིག་མིན' ཞེས་བཤད།
“ཧྥོ་ཀོ་སི་ཡིས་མཛའ་བརྩེའི་ངང ་འོ། རེད། རང་དགར་ཁ་བརྡ་བྱེད་པ་དང་། ཡང་
ན་དོན་གྱི་རྩ་བ་བཤད་པའི་སྐབས་སུ་ངས་དེ་བཤད་མི་ཤེས། དེར་བརྟེན་ཁྱོད་ཀྱིས་ང་ལ་
མཛུབ་སྟོན་བྱེད་དགོས། ང་ལ་ཁྱོད་ཀྱིས་རོགས་ཤིག་བྱེད་དགོས' ཟེར།
“ངས ‘ངས་ཁྱོད་ལ་རོགས་ཅི་ཞིག་བྱེད་དགོས’ ཞེས་དྲིས།
“ཧྥོ་ཀོ་སི་ཡིས ‘ངས་སྲས་མོ་ཨན་ན་པེ་ལ་ཡི་ཞབས་ཞུ་མར་རྔན་པ་བརྫངས་ནས་
འབྲེལ་བ་བཙུགས་ཡོད། མོའི་མིང་ལ་ཧྥོ་ལེང་ཞི་སི་ཁ་ཟེར། ཅ་ཏི་སེན། ཁྱོད་ལ་རྒྱལ་ཁབ་
འདིའི་ནང་དུ་མི་སྣ་མིང་ཅན་དང་དཔའ་བོའི་མཚན་སྙན་ཐོབ་ཡོད’ ཅེས་བཤད།
“ངས ‘ངོ་མ་ཡིན། ང་ནི་རང་གི་མཚན་དང་སྙན་གྲགས་ལ་ངོ་གནོང་མི་དགོས
ཞེས་བཤད།
“ཧྥོ་ཀོ་སི་ཡིས ‘ང་ཡང་ལྷོ་སྣེ་གླིང་དང་བྱང་སྣེ་གླིང་བར་གྱི་ཆེས་ཡག་པའི་མི་དེ་
ཡིན» ཟེར།
“ངས ‘སྐྱེས་འབྲས་དང་ས་ཁོངས་ཀྱི་ངོས་ནས་བཤད་ན་ང་ཁྱོད་ཀྱི་བཤད་ཚུལ་
དེར་འཐད་པ་ཡིན’ ཞེས་བཤད།
“ཧྥོ་ཀོ་སི་ཡིས ‘འུ་གཉིས་ཀྱིས་སྲས་མོ་ཨན་ན་པེ་ལ“ས་མོ་ལ་ལག་ཏུ་ཡོང་བར་
བྱེད་དགོས། ཁྱོད་ཀྱིས་ཤེས་སྲིད། མོ་ནི་གནའ་བོའི་སུར་ཕན་གྱི་ཁྱིམ་རྒྱུད་ཅིག་ནས་སྐྱེས་
པས། མོ་ཤིང་རྟར་བསྡད་ནས་ཐང་ཆེན་གྱི་མཐའ་ལ་སྐོར་བ་རེ་བྱེད་པའམ། ཡང་ན་ས་སྲོད་
ལ་སྒེའུ་ཁུང་གི་ལན་ཀན་ཁ་ནས་ཕྱི་རོལ་ལ་རྒྱང་ལྟ་ཞིག་བྱེད་པ་ལས་གཞན་གང་དུའང་
མི་འགྲོ་བས་མོ་ལག་ཏུ་འཐོབ་རྒྱུ་ནི་ནམ་མཁའི་སྐར་མ་འཛིན་དགོས་པ་ལྟར་ཧ་ཅང་
དཀའ' ཟེར།
“ངས ‘འུ་གཉིས་པོ་ནང་གི་སུ་ལ་འཐོབ་པར་བྱེད་རྒྱུ' ཞེས་དྲིས།
“ཧྥོ་ཀོ་སི་ཡིས ‘ང་ལ་འཐོབ་དགོས། ཁྱོད་ཀྱིས་མོ་མཐོང་མ་མྱོང་། ངས་ཧྥོ་ལེང་ཞི་
སི་ཁ་ལ་ཁྱོད་ངའི་ཚབ་ཏུ་འགྲོ་རྒྱུ་ཞེས་བཤད་ཡོད། ཞབས་ཞུ་མའི་བློ་བཀོད་འོག་ངས་ཨན་
ན་པེ་ལར་ཐེངས་འགར་བལྟས་མྱོང་། མོས་ཀྱང་ཐང་ཆེན་ནས་ང་མཐོང་བའི་སྐབས་སུ་
སེམས་ལ་རྒྱལ་ཡོངས་ཀྱི་ཆེས་བླ་མེད་ཀྱི་དཔའ་རྒོད། ཆབ་སྲིད་པ་དང་འཆར་ཡན་པ་ཐང་
ཅ་ཏི་སེན·ཐ་ཐེ་ཡིན་པར་འདོད་ཡོད། ཁྱོད་ཀྱི་སྙན་གྲགས་དང་ངའི་མཛེས་པའི་བཞིན་
རས་འདི་མི་གཅིག་གི་སྟེང་འཛོམས་ན་མོ་མི་འཐད་པ་ཡོད་མི་སྲིད། མོས་ཁྱོད་ཀྱི་ཁྱད་
མཚར་བའི་མི་ཚེ་ལོ་རྒྱུས་ཐོས་མྱོང་ཡོད་ལ། ང་ཡང་མཐོང་ཡོད་པས། བུ་མོ་ཞིག་ལ་མཚོན་
ན་འདི་ལྟ་བུའི་འདོད་པ་ལས་གཞན་ཅི་ཞིག་ཡོད་དམ།’ ཁོས་དེ་ལྟར་འཆད་བྱུང་།
“ངས ‘མོའི་ཆ་རྐྱེན་ཅུང་མར་ཕབ་ན་མི་ཆོག་གམ། འུ་གཉིས་ཀྱིས་དོན་དག་འགྲུབ་
རྗེས། གྲུབ་འབྲས་ཇི་ལྟར་བགོ་རྒྱུ་ ཞེས་དྲིས།
“ཧྥོ་ཀོ་སི་ཡིས་ཁོའི་འཆར་གཞི་ང་ལ་གསལ་བོར་འཆད་བྱུང་།
“ཁོས་གྲོང་གཙོ་ཐང་ལུའུ་དབྱི་ས-ས་མོ་ལ་ཡི་ཁང་བར་ར་སྐོར་ཞིག་ཡོད་པ་དང་།
ར་སྐོར་དེ་སྲང་ལམ་དང་འབྲེལ་ཡོད། ར་སྐོར་དེའི་གྲུ་ཟུར་ཞིག་ཏུ་སྲས་མོའི་ཁང་བའི་སྒེའུ་
ཁུང་ཡོད། གནས་དེ་ནི་སྨུག་ནག་ཡིན། ཁྱོད་ཀྱིས་ཚོད་དཔག་ཅིག་བྱོས་དང་ཁོས་ང་ལ་ཅི་
བསྒྲུབ་ཏུ་འཇུག་རྒྱུ་རེད། ཁོས་ང་ལ་གཏམ་ཁ་ལྕེ་ཡོད་པ། འགུགས་ཤུགས་ཡོད་པ། ཐབས་
རྩལ་ཡོད་པ་སོགས་ཤེས་པས། ནམ་གུང་ང་ར་སྐོར་ནང་དུ་འགྲོ་རུ་བཅུག་ན། སྐབས་དེར་
ངའི་གདོན་འདྲེ་དང་མཚུངས་པའི་ངོ་གདོང་འདི་མཐོང་མི་ཐུབ་པས། དེ་ནས་ཁོའི་ཚབ་ཏུ་
སྲས་མོ་ས་མོ་ལ་དུངས་པའི་སེམས་ཚོར་བཤད་དགོས། མོས་ཐང་ཆེན་ནས་ངོ་གདོང་རིག་
ཡོད་ཅིང་། མོའི་སེམས་སུ་ཐང་ཅ་ཏི་སེན•ཐ་ཐེ་ཡིན་སྙམ་པའི་གསར་རྒོད་ཅིག་གིས་རང་
ལ་བརྩེ་བ་སློང་བཞིན་འདུག་སྙམ་ངེས།
“ངས་ཁོའི་ཚབ་ཅིའི་ཕྱིར་དུ་མི་བྱེད། ངས་གྲོགས་པོ་ཧྥོ་ཀོ་སི•མའེ་ཁོ་མ་ཧན་ལ་
རོགས་བྱེད་དགོས། ཁོས་ང་ལ་སྐྱབས་བཅོལ་བ་ནི་ང་ཡར་སར་བཞག་པའི་རྟགས་ཡིན་པ་
དང་། ཁོས་རང་ཉིད་ཀྱི་ཞན་ཆ་ཁས་བླངས་པ་ཡིན།
“ངས ‘ལུག་མཉེ་དཀར་པོ་དང་མཚུངས་པའི་གསེར་མདོག་གི་སྐྲ་ལོ། གྲལ་དག་
ཡིད་དུ་འོང་ཞིང་ཁ་གྲག་མི་ཤེས་པའི་ཤིང་སྡོང་ལྟ་བུ་ཁྱོད། ངས་ཁྱོད་ལ་རོགས་བྱས་ཆོག
ཁྱོད་ཀྱིས་བཀོད་སྒྲིག་བྱོས། དགོང་མོར་ང་ཁྲིད་ནས་མོའི་སྒེའུ་ཁུང་ཁར་འགྲོ་དང་། ངས་
ཟླ་འོད་ཀྱི་རམ་འདེགས་ལ་བརྟེན་ནས་སྐད་ཆ་ཆུ་བཞུར་བཞུར་ངང་བཤད་ཚེ། མོ་ཁྱོད་ལ་
དབང་བ་ཡིན' ཞེས་བཤད།
“ཧྥོ་ཀོ་སི་ཡིས ‘ཁྱོད་ཀྱིས་ངོ་བསྒྲིབས་ནས་སྡོད། ཁྱོད་ཀྱི་ངོ་བཏུམས་བཏུམས་ལ་
སྡོད། བརྩེ་སེམས་གླེང་བའི་སྐབས་སུ་ཁྱོད་དང་ང་ནི་ཤི་གསོན་མཉམ་གནས་ཀྱི་གྲོགས་
པོ་ཡིན། ཡིན་ནའང་དོན་འདི་ཆུང་ཆུང་ཞིག་མིན། ངས་སྐད་ཆ་བཤད་ཤེས་ཚེ་ངས་ཁྱོད་
ལ་སྐྱབས་བཅོལ་མི་སྲིད། མོས་ངའི་ངོ་གདོང་མཐོང་ཡོད་ལ། ཁྱོད་ཀྱི་སྐད་ཆ་ཐོས་ཚེ་ངས་
བསམས་ན་མོ་ནི་ངའི་ལག་ཏུ་མ་ཡོང་ས་མི་འགྲོ’ ཟེར།
“ངས ‘ཁྱོད་ཀྱི་ལག་ཏུ་ཡོང་ཐུབ་བམ’ ཞེས་དྲིས།
“ཧྥོ་ཀོ་སི་ཡིས ‘ངའི་ལག་ཏུ་ཡོང་ཐུབ་ ཟེར།
“འུན། ཧྥོ་ཀོ་སི་དང་ཞབས་ཞུ་མ་ཧྥོ་ལེང་ཞི་སི་ཁ་ཡིས་ཇི་ལྟར་སྒྲུབ་དགོས་པའི་ཚུལ་
གོ་རིམ་ཞིབ་མོར་བཀོད་སྒྲིག་བྱས་འདུག ཉིན་ཞིག་གི་དགོང་མོ། ཁོ་ཚོས་ང་ལ་གོང་བ་
མཐོ་བའི་ཀོ་ལྭ་ནག་པོ་རིང་པོ་ཞིག་བསྐོན་པ་དང་། ནམ་གུང་ཞིག་ལ་ང་སྲས་མོའི་ཁང་
བ་དེའི་ཕྱོགས་སུ་ཁྲིད། ང་ར་སྐོར་ནང་སྲས་མོའི་སྒེའུ་ཁུང་གི་གཤམ་དུ་འགྲེང་ནས་སྡོད་
དུས། ངས་སྒེའུ་ཁུང་གི་ལན་ཀན་གྱི་ཕྱོགས་ནས་སྙན་ཞིང་འཇེབས་པའི་སྐད་སྒྲ་ཞིག་གྲག་
པ་ཐོས་བྱུང་ལ། སྒེའུ་ཁུང་ལས་གསལ་ལ་མི་གསལ་བའི་སྒོ་ནས་ལྭ་བ་དཀར་པོ་གྱོན་པའི་
མི་ཞིག་མཐོང་ཐུབ། ངས་ལྭ་བའི་གོང་བ་ཡར་བརྫེས། དེ་ནི་ཕྱོགས་གཅིག་ནས་ང་རང་ཧྥོ་
ཀོ་སི་མིན་པ་ཤེས་སུ་མི་འཇུག་པའི་ཆེད་ཡིན་ལ། ཕྱོགས་གཞན་གཅིག་ནས་སྐབས་དེ་ནི་
བརླན་བཤེར་ཆེ་བའི་ཟླ་བ་བདུན་པའི་དུས་སྐབས་ཡིན་པས། ངས་རུས་ལ་ཟུག་པའི་གྲང་
རླུང་འགོག་པའི་ཆེད་དུའང་ཡིན། ངའི་ཡིད་ལ་སྐད་ཆ་ད་མ་དིག་ལས་བཤད་མི་ཤེས་པའི་
ཧྥོ་ཀོ་སི་དྲན་དུས་སེམས་ཀྱི་གཏིང་ནས་དགོད་རྒྱུ་ཞིག་བྱུང་བ་དང་། དེ་ནས་སྲས་མོ་དང་
ངེད་གཉིས་ཀྱིས་ཁ་བརྡ་བྱས་པ་ཡིན།
“ངས་སྲས་མོ་ཨན་ན་པེ་ལར་དུས་ཚོད་གཅིག་གི་རིང་ལ་ཁ་བརྡ་བྱས། སྲས་མོས་
འུན། སྐུ་ཞབས་ཟེར། དུས་ཚོད་གཅིག་གི་རིང་ལ་ངས་མོར་བཤད་པ་ལས། མོས་ང་ལ་སྐད་
བཤད་མ་བྱུང་། མོས་མཚམས་མཚམས་སུ་གློ་བུར་དུ་འོ། སྐུ་ཞབས་དང་ཡང་ན་ཡ། ཁྱོད་
ཀྱིས་ང་ལ་མགོ་གཡོགས་ཀྱིན་མེད་པ། ཡང་ན་ངས་ཤེས་སྲིད། ཁྱོད་ཀྱིས་བཤད་པ་ནི་དེའི་
དོན་མིན་པ་ཤེས་ལྟ་བུའི་ཚིག་ལས་མི་བཤད་ཅིང་། བུ་མོ་ཞིག་ལ་སྐྱེས་པ་ཞིག་གིས་དུངས་
སེམས་སྟོན་དུས་འཐད་པའི་སྐབས་སུ་བཤད་པའི་སྐད་ཆ་དག་བཤད་བྱུང་། ངེད་གཉིས་
ཀྱིས་དབྱིན་ཇིའི་སྐད་དང་སི་ཕེན་གྱི་སྐད་འཆད་ཤེས་པས། ངས་སྐད་རིགས་དེ་གཉིས་
བརྗེ་རེས་བྱས་ནས་བཤད་དེ་ངའི་གྲོགས་པོའི་ཚབ་བྱས་ཏེ་མོའི་སེམས་ངའི་གྲོགས་པོའི་
སྟེང་དུ་འགུགས་ཅི་ཐུབ་བྱས། གལ་ཏེ་སྒེའུ་ཁུང་ལ་ལན་ཀན་མེད་ཚེ་ངས་སྐད་རིགས་
གཅིག་བཤད་ཀྱང་ཆོག དུས་ཚོད་གཅིག་འགོར་རྗེས་མོས་ང་ཕྱིར་སོང་ཞེས་བཤད་བྱུང་
ལ། ད་དུང་ང་རང་ལ་དམར་ཞིང་ཆེ་བའི་རྒྱ་སེ་མེ་ཏོག་རྐང་གཅིག་ཕུལ་བྱུང་། ང་ཕྱིར་ཡོང་
རྗེས་ངས་རྒྱ་སེ་མེ་ཏོག་དེ་ཧྥོ་ཀོ་སི་ལ་སྤྲད།
“དགོང་མ་གསུམ་བཞི་རེའི་མཚམས་ནས་ང་གྲོགས་པོའི་ཚབ་བྱས་ཏེ་སྲས་མོ་ཨན་
ན་པེ་ལ་ཡི་སྒེའུ་ཁུང་གཤམ་དུ་མོ་དང་ཁ་བརྡ་བྱེད་དུ་འགྲོ་བཞིན་ཡོད། དེ་ལྟར་གཟའ་
འཁོར་གསུམ་ལྷག་འགོར་རྗེས། མཇུག་མཐར་མོས། ངའི་སེམས་པ་ནི་ཁྱོད་ལ་དབང་བ་
ཡིན་ཟེར་ཞིང་། ད་དུང་ང་ཉིན་རྒྱུན་ཕྱི་དྲོ་ཤིང་རྟར་བསྡད་ནས་ཐང་ཆེན་དུ་འགྲོ་སྐབས་
ཁྱོད་རང་མཐོང་བྱུང་ཟེར། མོས་མཐོང་བ་ནི་ཧྥོ་ཀོ་སི་ཡིན་ལ། མོའི་སེམས་འགུགས་མཁན་
ནི་ངས་བཤད་པའི་སྙིང་གཏམ་ཡིན། གལ་ཏེ་མུན་པའི་ཁྲོད་དུ་ཧྥོ་ཀོ་སི་སྡོད་དུ་བཅུག་སྟེ།
ཁོའི་མཛེས་ཤིང་སྡུག་པའི་བཞིན་རས་ཅུང་ཙམ་ཡང་མཐོང་མི་ཐུབ་པར་ཁོས་སྐད་ཆ་ད་མ་
དིག་བཤད་ཚེ་དེའི་མཇུག་འབྲས་ནི་ཇི་འདྲ་ཞིག་ཡིན་ནམ།
“ཆེས་མཇུག་མཐའི་དགོང་མོར་དེར་མོས་ང་དང་གཉེན་སྒྲིག་བྱེད་རྒྱུར་ཁས་ལེན་
བྱས་པ་དང་། མོས་ཧྥོ་ཀོ་སི་ལ་ཟེར་བ་ཡིན། མོས་ལག་པ་སྒེའུ་ཁུང་གི་ལན་ཀན་གྱི་བར་
ནས་བསྲིངས་ཡོང་སྟེ་ང་ལ་འོ་བྱེད་དུ་བཅུག་པས། ངས་མོའི་ལག་པའི་ཕྱི་ངོས་ལ་འོ་ཞིག་
བྱས་པ་དང་། གནས་ཚུལ་འདི་ཧྥོ་ཀོ་སི་ལ་བཤད་པ་ཡིན།
ཟེར།
“ཁོས ‘དེ་ཁྱོད་ཀྱིས་སྒྲུབ་མི་འོས། བསྐྱུར་བཞག་སྟེ་ངས་སྒྲུབ་དགོས་པ་ཞིག་རེད
“ངས ‘དེ་ནི་ཁྱོད་ཕྱིས་སུ་བསྒྲུབ་དགོས་པའི་བྱ་བ་ཡིན། ནངས་སྔ་མོ་ནས་དགོང་
ཕྱི་དྲོའི་བར་དུ་ཁ་བརྡ་མ་བྱས་པར་འོ་བྱས་ཏེ་སྡོད། ཕྱིས་སུ་མོ་རང་ཁྱོད་ལ་དགའ་སོང་
སྙམ་ཚེ། མོས་མཚན་མོར་ཁ་བརྡ་བྱེད་མཁན་གྱི་སྐད་དང་ད་ལྟའི་སྐད་གཉིས་མི་ཤེས་ཀྱང་
སྲིད’ ཅེས་བཤད།
“དེར་མ་ཟད། ངས་ད་བར་དུ་སྲས་མོ་ཨན་ན་པེ་ལ་གསལ་བོ་ཞིག་མཐོང་མ་མྱོང་།
ཕྱི་ཉིན་ཧྥོ་ཀོ་སིས་ང་ཡང་ཐང་ཆེན་དུ་འགྲོ་བར་བསྐུལ་བ་དང་། ང་ལ་སྤྲོ་བ་མེད་པའི་ཨའོ་
ལ་ཐ་མའི་འབྲེལ་འདྲིས་ཁམས་ཀྱི་མིར་ལྟ་རུ་བཅུག ང་སོང་བ་ཡིན། ཁྱི་དང་བྱིས་པ་དག་
གིས་ངའི་ངོ་གདོང་མཐོང་མ་ཐག་གཟུར་ནས་བྲོས་འགྲོ།
“ཧྥོ་ཀོ་སི་ཡིས་སྨ་ར་བྱིལ་བྱིལ་བྱེད་བཞིན ‘མོ་སླེབས་བྱུང” ཟེར། ‘ལྭ་བ་དཀར་
པོ་གྱོན་པའི་མཛེས་མ་ཞིག་མགོ་ཁེབས་བརྒྱབ་ཡོད་པའི་ཤིང་རྟ་ཞིག་ལ་བསྡད་ནས
སླེབས་བྱུང་།'
“ངས་གཅིག་བལྟས་པ་ན། ངའི་ཚོར་བ་ཞིག་ལ་ངའི་རྐང་འོག་གི་ས་ཡང་འདར་
བྱུང་། རྒྱུ་མཚན་ནི་ཅ་ཏི་སེན·ཐ་ཐེ་ལ་མཚོན་ན་སྲས་མོ་ཨན་ན་པེ་ལ•མོ་ས་ལ་ནི་གནམ་
འོག་གི་ཆེས་མཛེས་པའི་བུ་མོ་དང་། འགྲན་ཟླ་མེད་པའི་མཛེས་མ་གཅིག་པུ་ཡིན། ངས་
མིག་གིས་གཅིག་བལྟས་པ་ན། ང་རང་ནམ་ཡང་མོ་ལ་དབང་ཞིང་། མོ་ནི་ནམ་ཡང་ང་ལ་
དབང་དགོས་པ་རྟོགས་བྱུང་། ངས་རང་ཉིད་ཀྱི་ངོ་གདོང་ཡིད་ལ་དྲན་པ་ན། དེ་མ་ཐག་
མགོ་བོ་ནག་འཐོམ་མེར་འགྱུར་ཞིང་། དེ་དང་འབྲེལ་ཏེ་རང་ཉིད་ཀྱི་ཕྱོགས་གཞན་ཞིག་གི་
འཇོན་ནུས་ཡིད་ལ་དྲན་ཚེ་སེམས་པ་གསལ་ཀྱི་ལེར་བུད་འགྲོ། མ་ཟད་ངས་གཟའ་འཁོར་
གསུམ་གྱི་རིང་ལ་སྐྱེས་པ་ཞིག་གི་ཚབ་བྱས་ཏེ་མོ་ལ་དུངས་སེམས་བསྟན་མྱོང་།
“སྲས་མོ་ཨན་ན་པེ་ལ་བསྡད་ཡོད་པའི་ཤིང་རྟ་དལ་མོར་བསྐྱོད་སྐབས། མོས་ནག་
ཅིང་སྒོར་བའི་མིག་ཟུང་ལ་དུངས་སེམས་ཀྱི་མདངས་ཤིག་མངོན་བཞིན་ཡུན་རིང་ཞིག་
ལ་ཧྥོ་ཀོ་སི་ལ་ཅེར། མིག་མདངས་དེས་ཅ་ཏི་སེན•ཐ་ཐེ་ཡི་རྣམ་ཤེས་བཟི་བར་བྱེད། ཁོ་ནི་
ཤིང་རྟར་བསྡད་དེ་ལྷ་ཡུལ་ལ་བསྐྱོད་པ་དང་མཚུངས། ཡིན་ནའང་སྲས་མོས་ང་ལ་བལྟས་
མ་བྱུང་། མཛེས་ཤིང་སྡུག་པའི་སྐྱེས་པ་དེ་ངའི་གམ་དུ་ཡོད་པ་དང་། ཁོའི་དབུ་སྐྲ་སིལ་ལིར་
འཁྱིལ་ཞིང་དགའ་བའི་འཛུམ་དང་བཅས་དྲང་ཤད་ལེར་མདུན་དུ་འགྲོ་བཞིན་ཡོད།
“ཧྥོ་ཀོ་སི་ཡིས་ཡིད་སེམས་རབ་ཏུ་ཚིམས་པའི་སྒོ་ནས ‘ཅ་ཏི་སེན་ཁྱོད་ཀྱིས་བལྟས་
ན་ཇི་འདྲ་རེད” ཟེར།
“ངས‘དེ་འདྲ་ཞིག་རེད། མོ་ཅ་ཏི་སེན་གྱི་ལྕམ་མོར་འགྱུར་ངེས། ངས་རང་གི་གྲོགས་
པོ་ལ་འོས་མེད་ཀྱི་བྱ་བ་མི་སྒྲུབ། དེར་བརྟེན་སྐད་ཆ་སྔོན་ལ་གསལ་བོར་བཤད་པ་ཡིན
ཞེས་བཤད།
“ངའི་ཚོར་བ་ཞིག་ལ་ཧྥོ་ཀོ་སི་དགོད་རྒྱུ་ལངས་ནས་བསྲན་མ་ཚུགས་པར་བསྡད་འདུག
“ཁོས ‘ཧུ། ཧུ། ཧུ་ཞེས་དགོད་ཞོར་དུ་ཕོ་བཙོག་ཁྱོད་ཀྱི་ཡིད་སེམས་ཀྱང་དྲངས་
བྱུང་ངམ། ཨེ་རེད། བཟང་གི ཡིན་ནའང་ཁྱོད་རང་འཕྱིས་སོང་། ཧྥོ་ལེང་ཞི་སི་ཁ་ཡིས་
བཤད་རྒྱུར་ཨན་ན་པེ་ལ་ཡིས་ཉིན་མཚན་མེད་པར་ཁ་བརྡ་གཞན་མི་བྱེད་པར་ང་ཁོ་ན་
གླེང་བཞིན་འདུག་ཟེར། རེད་ཡ། ཁྱོད་ཀྱིས་དགོང་མོར་མོ་དང་ཁ་བརྡ་བྱས་པས། ངས་ཁྱོད་
ཀྱི་བཀའ་དྲིན་དེ་ཚོར་ཡོད། ཡིན་ནའང་། ཁྱོད་ཀྱིས་ཤེས་དགོས་པ་ཞིག་ལ། ངས་བསམ་ན་
གལ་ཏེ་དགོང་མོ་ང་སོང་ནའང་ངས་མོ་ལག་ཏུ་ཡོང་ངེས” ཟེར།
“ངས ‘ཅ་ཏི་སེན•ཐ་ཐེ་ཡི་ལྕམ་མོ། ཁྱོད་ཀྱིས་འབོད་སྟངས་འདི་མ་བརྗེད་པར་ཡིད་
ལ་ཟུངས་ནས་སྡོད། ཁྱོད་ཀྱིས་ངའི་སྨྲ་ལྕེ་ཡི་ནུས་པ་དང་ཁྱོད་ཀྱི་མཛེས་པ་གཉིས་བསྡེབས་
ནས་མོ་བཀུག་པ་ཡིན། སྤུན་ཆུང་། ཁྱོད་ཀྱི་ཕོ་སྒོ་དེ་ང་ལ་གཡར་ས་མི་འགྲོ། ཡིན་ནའང་
ད་ནས་བཟུང་སྟེ་ངའི་སྨྲ་ལྕེ་ཡི་ནུས་པ་ནི་ནམ་ཡང་ང་ལ་དབང་བ་ཡིན། ཁྱོད་ཀྱིས་ཅ་ཏི་
སེན·ཐ་ཐེ་ཡི་ལྕམ་མོ་ཞེས་པའི་མིང་འདི་ཡིད་ལ་ཟུངས། འདི་མིང་བྱང་སྟེང་བཀོད་ན་
དབྱིན་ཚུན་གཉིས་ཙམ་གྱི་རིང་ཐུང་ལས་མེད། དེ་མོ་ཞིག་རེད” ཅེས་བཤད།
“ཧྥོ་ཀོ་སི་ཡིས་སྐད་ཆ་འཆད་ཞོར་ཡང་བསྐྱར་དགོད་བཞིན ‘ཆོག་གི ངས་མོའི་
ཕ་རྒན་ལའང་བཤད་ཟིན། ཁོ་ཡང་འཐད་པ་བྱུང་ཡོད། སང་ཉིན་དགོང་མོར་ཁོས་ཁོའི་
མཛོད་ཁང་གསར་བའི་ནང་དུ་སྣེ་ལེན་བྲོ་ཚོགས་ཤིག་བསྡུ་རྒྱུ་རེད། གལ་ཏེ་ཁྱོད་རང་བྲོ་
འཁྲབ་ཤེས་ཚེ། ངའི་རེ་བ་ཡིན་ན་ཁྱོད་ཀྱང་མ་འོངས་པའི་མའེ་ཁོ་མ་ཧན་གྱི་ལྕམ་མོར་ལྟ་
རུ་འགྲོ་ ཟེར།
“ཕྱི་ཉིན་དགོང་མོ། གྲོང་གཙོ་ས་མོ་ལ་ཡིས་བྲོ་ཚོགས་ཤིག་བསྡུས། རོལ་དབྱངས་
དཀྲོལ་ནས་སྒྲ་ཆེས་ཆེ་བའི་སྐབས་སུ་ཅ་ཏི་སེན•ཐ་ཐེ་ཚོགས་རའི་ནང་དུ་སོང་། ཁོས་
སོ་རས་གསར་བའི་ལྭ་བ་ཆ་ཚང་ཞིག་གྱོན་པ་དང་རྣམ་པ་དང་བཟོ་ལྟ་ལ་བལྟས་ན་
རྒྱལ་ཡོངས་ཀྱི་ཆེས་རླབས་ཆེ་བའི་མི་སྣ་དེ་ནི་དོན་གྱིས་འདི་ལྟ་བུ་ཞིག་ཡིན་ཟེར་བ་
དང་མཚུངས།
“རོལ་དབྱངས་དཀྲོལ་མཁན་འགས་ངའི་ངོ་གདོང་མཐོང་བ་ན་དབྱངས་འགྲོས་
འཆོལ་ཞིང་། སྙིང་ཆུང་བའི་སྲས་མོ་རེ་གཉིས་སྐྲག་ནས་ཨག་སྐད་ཤོར། ཡིན་ནའང་གྲོང་
གཙོ་དེ་མ་ཐག་རྒྱུགས་ཡོང་སྟེ་མགོ་བོ་བསྒུར་ནས་ང་ལ་གུས་ཉམས་ཤིག་བསྟན་པ་དང་།
ཁོའི་ཐོད་པ་ཧ་ལམ་ངའི་རྐང་བར་ཐུག་བྱུང་། ངོ་གདོང་མཛེས་པ་ཁོ་ན་ཙམ་ལ་འདི་ལྟ་
བུའི་ཡ་མཚན་པའི་དོ་སྣང་ཞིག་བྱེད་མི་སྲིད།
“ངས ‘སྐུ་ཞབས་ས་མོ་ལ། ངས་ཁྱོད་ཀྱི་བུ་མོའི་མཛེས་སྡུག་གི་སྙན་པ་གནའ་ཞིག་
ནས་ཐོས་མྱོང་བས། མོའི་མཛེས་ཞལ་ལ་མཇལ་བའི་སྐལ་བ་ཞིག་ཨེ་ལྡན་སྙམ་ནས་ཡོང་བ་
ཡིན' ཞེས་བཤད།
“ལྕང་ལྕུག་གིས་བསླེས་ཤིང་འགུལ་ལྡེམ་བྱས་ཆོག་པའི་རྐུབ་སྟེགས་རྒྱབ་བསྙེས་མ་
ཁེབས་ཟིང་སྐྱ་ཡིས་གཡོགས་ཡོད་པ་ཞིག་གྱང་ལ་གཏད་ནས་བཞག་ཡོད་པ་དང་། སྲས་མོ་
ཨན་ན་པེ་ལ་ཡང་འགུལ་ལྡེམ་བྱས་ཆོག་པའི་རྐུབ་སྟེགས་རྒྱབ་བསྙེས་ཤིག་གི་སྟེང་དུ་ཙོག་
ཡོད། ལུས་ལ་ལྭ་བ་དཀར་པོ་དང་རྐང་ལྷམ་དམར་པོ་ཞིག་གྱོན་ཡོད། མོའི་སྐྲ་ལོའི་སྟེང་དུ་
མུ་ཏིག་སོགས་ཀྱི་རྒྱན་ཆ་བཏགས་ཡོད། ཧྥོ་ཀོ་སི་ཁང་བའི་ཕྱོགས་གཞན་ཞིག་ཏུ་ཡོད་པ་
དང་། སྐུ་མདོག་སེར་པོའི་གཞོན་ནུ་མ་གཉིས་དང་སྐུ་མདོག་སྨུག་པའི་གཞོན་ནུ་མ་ཞིག་
གིས་ཁོ་དང་ཁ་བརྡ་བྱེད་བཞིན་ཡོད་མོད། ཁོ་རང་དེ་དག་དང་མྱུར་དུ་ཁ་བྲལ་འདོད་སྐྱེས།
“གྲོང་གཙོ་ཡིས་ང་རང་ཨན་ན་པེ་ལ་ཡི་མདུན་དུ་ཁྲིད་ནས་མཚམས་སྦྱོར་བྱས།
མོས་ང་མཐོང་མ་ཐག་སྔངས་ཤིང་ཞེད་ལ། ལག་གི་རླུང་གཡབ་ཀྱང་ཐང་ལ་ལྷུང་བ་དང་།
རྐུབ་སྟེགས་ཀྱང་འགུལ་ནས་རྒྱབ་ཕྱོགས་སུ་འགྱེལ་ལ་ཁད་བྱས་མོད། ང་རང་སྣང་ཚུལ་
འདི་ལྟ་བུར་ལོབས་ནས་ཡོད།
ང་མོའི་གམ་དུ་ཙོག་སྟེ་ཁ་བརྡ་བྱེད་མགོ་བརྩམས། མོས་ངའི་སྐད་གདངས་ཐོས་མ་
ཐག་རང་དབང་མེད་པར་ཧ་ལས་ཤིང་། མིག་གཉིས་འཇུར་ནས་ང་ལ་བལྟས་འདུག མོའི་
ཡིད་ལ་ངའི་སྐད་གདངས་དང་བཞིན་རས་གཉིས་དོ་མི་མཉམ་པའི་ཚོར་བ་ཞིག་སྐྱེ་བཞིན་
འདུག ཡིན་ནའང་ངས་མུ་མཐུད་དུCཡི་སྒྲ་གདངས་ཀྱིས་མོར་ཁ་བརྡ་བྱས་པ་དང་། དེ་ནི་
བུད་མེད་དང་ཁ་བརྡ་བྱེད་དུས་བཀོལ་བའི་སྒྲ་གདངས་ཡིན། ཡུན་རིང་མ་འགོར་བར་མོ་
ཁ་རོག་གེར་རྐུབ་སྟེགས་སྟེང་ཙོག་འདུག་ལ། མིག་ཟུང་ལས་སེམས་པ་རྩེ་གཅིག་ཏུ་བསྡུ་
ཐུབ་ཀྱིན་མེད་པའི་རྣམ་པ་ཞིག་མངོན། ཡུན་གྱིས་མོའི་བློ་སོར་ཆུད་པ་དང་། མོས་ཅ་ཏི་
སེན•·ཐ་ཐེ་དང་འབྲེལ་བའི་གནས་ཚུལ་གོ་མྱོང་ཟེར། གོ་ཐོས་ལྟར་ན་ཁོ་ནི་རླབས་ཆེ་བའི་
མི་སྣ་ཞིག་ཡིན་པ་དང་། ཁོས་རླབས་ཆེ་བའི་མཛད་རྗེས་མང་པོ་བསྒྲུབས་ཡོད་ཟེར། དེ་ལྟར་
བཤད་ན་ང་ལ་ཕན་ཐོགས་ཆེན་པོ་འདུག ཡིན་ནའང་། མོས་རླབས་ཆེན་གྱི་ཅ་ཏི་སེན་ནི་
མི་གཞན་གྱིས་མོར་བསྟན་པའི་མཛེས་ཤིང་སྡུག་པའི་སྐྱེས་པ་དེ་མིན་པ་ཤེས་དུས་མོ་རང་
དབང་མེད་པར་ཧ་ལས་སྲིད། དེར་མཐུད་ནས་ངས་སྐད་རིགས་བསྒྱུར་ནས་སི་ཕེན་སྐད་
བཤད། གནས་ཚུལ་རེ་འགའི་འོག་ནས་དབྱིན་ཇིའི་སྐད་ལས་སི་ཕན་གྱི་སྐད་འདི་ལེགས་
པས་ངས་སི་ཕན་སྐད་ཀྱིས་ཁ་བརྡ་བྱས་པ་ཡིན། ངས་སྐད་ཆ་རྒྱུད་སྐུད་སྟོང་ཕྲག་ཡོད་པའི་
པི་ཝང་ལྟར་རང་དབང་གིས་བེད་སྤྱོད་བྱས། ངས་སྒྲ་གདངསGལས་ཐད་ཀརFསྒྲ་གདངས་
ཕྱེད་ཙམ་ལ་སྤར། ངས་རང་གི་སྐད་གདངས་ལ་བརྟེན་ནས་སྙན་ངག་དང་སྒྱུ་རྩལ། མེ་ཏོག
ཟླ་འོད་སོགས་ཀྱི་ཉམས་མཚོན་པར་བྱས། ངས་ད་དུང་མཚན་མོར་མོའི་སྒེའུ་ཁུང་མདུན་
ནས་བཏོན་པའི་སྙན་ངག་དེ་ཡང་ཚིག་འགའ་གྱེར། མོའི་མིག་ཟུང་ལས་གློ་བུར་དུ་བརྩེ་
སེམས་དང་འོད་སྣང་ཞིག་འཕྲོས་བྱུང་། ངས་མོས་མཚན་མོར་སྒེའུ་ཁུང་ཁར་རང་ལ་དུངས་
སེམས་སྟོན་མཁན་དེའི་སྐད་གདངས་ནི་ངའི་སྐད་གདངས་འདི་ཡིན་པ་རྟོགས་འདུག་པ་
ཤེས་བྱུང་།
མདོར་ན། ངས་ཧྥོ་ཀོ་སི•མའེ་ཁོ་མ་ཧན་ཕམ་པར་བརྒྱབ་ཟིན། ངོ་མ་གཏམ་སྨྲ་ལྕེ་ནི་
ངེས་པ་དོན་གྱི་སྒྱུ་རྩལ་ཞིག་རེད། དེ་ལ་དོགས་པ་ཟ་རྒྱུ་མི་འདུག སྤྱོད་པ་མཛེས་ན་མཛེས་
པ་ཡིན་ཞེས་པའི་གཏམ་དཔེ་དེ་གཏམ་སྒོ་མཛེས་ན་ད་གཟོད་མཛེས་པ་ཡིན་ཞེས་པར་
བསྒྱུར་ཆོག ང་དང་སྲས་མོ་ཨན་ན་པེ་ལ་གཉིས་མཉམ་དུ་ཉིན་མིང་གི་ལྗོན་པའི་གསེབ་
ནས་འཆམ་འཆམ་དུ་ཅུང་ཙམ་ལ་སོང་། ཧྥོ་ཀོ་སི་ཡིས་ནི་ངོ་ལ་སྡུག་ཅིག་བཟུང་ནས་བུ་མོ་
སྨུག་མདོག་དེ་དང་མཉམ་དུ་བྲོ་ལྡིང་བཞིན་འདུག ང་ཚོ་ཕྱི་ལ་མ་སོང་བའི་སྔོན་དུ་མོས་
སང་ཉིན་དགོང་མོའི་ནམ་གུང་ང་ཡང་བསྐྱར་ར་སྐོར་ནང་དུ་ཡོང་ནས་མོ་དང་ད་དུང་ཁ་
བརྡ་བྱེད་པར་འཐད་པ་བྱུང་།
“འོ། དོན་དག་ཚང་མ་བདེ་བླག་ངང་འགྲུབ་བྱུང་། གཟའ་འཁོར་གཉིས་མ་འགོར་
བར་ང་དང་ཨན་ན་པེ་ལ་གཉིས་ཀྱིས་གཉེན་རྟགས་བརྒྱབ། ཧྥོ་ཀོ་སིའི་རེ་བ་ཚང་མ་སྟོང་
བར་གྱུར། ཡིན་ནའང་མཛེས་སྡུག་ལྡན་པའི་ཧྥོ་ཀོ་སི་ཡིས་ཁོས་དེ་ལྟར་ཕམ་ཁ་མྱངས་
ནའང་། ཁོས་ད་དུང་རང་དགར་མི་བསྐྱུར་ཟེར།
“ཧྥོ་ཀོ་སི་ཡིས་ང་ལ ‘ཅ་ཏི་སེན། གཏམ་སྨྲ་ལྕེ་ཡིས་ནུས་པ་ཆེན་པོ་འདོན་ཐུབ།
སྔོན་ཆད་ངས་སྨྲ་ལྕེ་ཞིག་སྦྱང་དགོས་པ་ཡིད་ལའང་མ་དྲན། ཁྱོད་ཀྱི་ཕོ་སྒོ་དེ་ཙམ་གྱིས་
སྨྲ་ལྕེ་ཙམ་ལ་བརྟེན་ནས་བུད་མེད་ཅིག་གི་ཡིད་སེམས་འགུགས་འདོད་པ་ནི་རི་མོར་བྲིས་
པའི་ཟས་ཀྱིས་གྲོད་ཁོག་རྒྱག་ཏུ་འཇུག་བསམ་པ་དང་མཚུངས' ཟེར།
“ངས་ཁྱོད་ལ་ད་དུང་གཏམ་རྒྱུད་དངོས་བཤད་མེད།
“ཚ་བ་ཤིན་ཏུ་ཆེ་བའི་ཉིན་ཞིག་ང་ཡུན་རིང་ཞིག་ལ་རྟར་བཞོན་པས། མྱུར་དུ་གྲིབ་
བསིལ་ཞིག་བཙལ་ཏེ་ངལ་ཞིག་གསོ་འདོད་པས། གྲོང་རྡལ་དེའི་མཐའ་རུ་མཚེའུ་ཞིག་
ཡོད་པ་དེའི་ནང་དུ་ཁྲུས་ཤིག་བྱས་པ་ཡིན།
“ས་རུབ་རྗེས། ང་གྲོང་གཙོ་ཚང་དུ་སྲས་མོ་ཨན་ན་པེ་ལ་ལ་ལྟ་རུ་སོང་། དུས་སྐབས་
དེར། ཉིན་རྒྱུན་ས་སྲོད་ཀྱི་སྐབས་སུ་མོར་ལྟ་རུ་སོང་བ་ཡིན། ང་ཚོས་ཟླ་གཅིག་གི་རྗེས་སུ་
གཉེན་སྒྲིག་བྱ་རྒྱུའི་འཆར་གཞི་བཟོས། མོ་ནི་མཚན་མོའི་སྐད་སྙན་བྱིའུ་ཞིག་དང་། ཡང་
ན་གཙོད་ཅིག་གམ། མེ་ཏོག་པདྨ་དང་མཚུངས། མོའི་མིག་ཟུང་ནི་འོད་མདངས་ལྡན་ཞིང་
བརྩེ་སེམས་ཀྱིས་ཕྱུག་ཅིང་། མིག་ཟུང་གཉིས་ནི་ནམ་མཁའི་དགུ་ཚིགས་ལས་བབས་
པའི་སྐར་མ་འོད་ཆེན་གཉིས་དང་མཚུངས། མོས་ངའི་འཇིགས་སུ་རུང་བའི་ངོ་གདོང་
འདི་མཐོང་དུས་ཀྱང་འཇིགས་སྔངས་སྐྱེ་བཞིན་མེད་ལ། སྐྱུག་མེར་ཡང་ལྡང་བཞིན་མེད།
དོན་ངོ་མར་བཤད་ན་ངའི་སེམས་ལ་ངའི་མཐོང་བཞིན་པ་ནི་དགའ་བ་དང་དུངས་སེམས་
ཀྱིས་ཁེངས་པའི་མིག་མདངས་ཤིག་སྟེ། དེ་སྲས་མོས་ཐང་ཆེན་ནས་ཧྥོ་ཀོ་སི་ལ་ལྟ་བ་
དང་མཚུངས།
“ང་མར་ཙོག་ནས་ཨན་ན་པེ་ལ་ཉན་རྒྱུར་དགའ་བའི་སྐད་ཆ་བཤད། མོ་ནི་ཐུའོ་ལ་
སི་ཞིག་རེད། འཇིག་རྟེན་འདིའི་བུད་མེད་ཀྱི་མཛེས་པ་ཡོད་ཚད་སྒེར་སྡོམ་བྱས་འདུག་
ཅེས་བཤད་འདོད་མོད། ཁ་གདངས་པ་ན་ཁ་ནས་ཐོན་པ་ནི་མི་སེམས་འགུགས་ཐུབ་པ་དང་
གཞན་གྱི་ཡིད་སྨོན་ཤོར་བའི་གདངས་དབྱངས་དེ་མིན་པར་བྱིས་པའི་སྐད་དང་འདྲ་བར་
སྐད་མགོ་དམའ་ཞིང་འཛེར་སྐད་གྲགས་པ་ཞིག་རེད། ངས་སྐད་ཆ་དག་མོ་ཞིག་བཤད་མ་
ཐུབ། དེ་ནི་ངས་ཁྲུས་བྱེད་སྐབས་དྲོས་འཁྱག་བྱུང་སྟེ་མགྲིན་པར་གནོད་ཐེབས་པ་རེད།
“ང་དུས་ཚོད་གཉིས་ལ་ཙོག་ནས་བསྡད་པ་དང་། སེམས་སུ་འདི་ལྟར་ཨན་ན་པེ་
ལར་ཉི་མ་གཏོང་རོགས་ཤིག་བྱས། མོས་ཀྱང་སྐད་ཆ་སྐོར་ཞིག་བཤད་བྱུང་མོད། ཡིན་
ནའང་མོས་བཤད་པ་དེ་ལ་བཅོས་མ་དང་ཟོག་ཟོལ་གྱི་རྣམ་པ་ཞིག་འདུག་ལ། སྐད་ཆ་དག་
ལ་ཉན་ན་བྲོ་བའང་མི་འདུག ངས་ནུས་ཤུགས་གང་ཡོད་བཏོན་ནས་སྐད་འགག་ཡོད་
པ་དེར་ཕྱིར་ཨེ་དྲག་བསམ་མོད། དེ་ནི་རླབས་ཕྱིར་བསྡུས་རྗེས་བྱེ་འགྲམ་དུ་ལུས་པའི་ཉ་
ལྕིབས་ཀྱིས་རྒྱ་མཚོའི་འཚོ་བར་བླངས་པའི་གླུ་དང་མཚུངས། ཨན་ན་པེ་ལ་ཡི་མིག་གིས་
ཀྱང་སྔོན་ཆད་ལྟར་ང་ལ་རྒྱུན་དུ་མི་ལྟ་ཞིང་། ང་ལ་མོའི་རྣ་དབང་ཚུར་འགུགས་པའི་ནུས་
པའང་མི་འདུག ངེད་གཉིས་ཀྱིས་རི་མོ་འགའ་ལ་བལྟས། མཚམས་ལན་རེར་མོས་པི་ཝང་
རྡུང་ཞིང་། མོས་པི་ཝང་རྡུང་བའི་རྩལ་ཧ་ཅང་ཞན། ང་མོ་དང་ཁ་གྱེས་ནས་ཡོང་དུས་ཀྱང་
མོ་ལ་སྣང་དོགས་ཅི་ཡང་མེད་ཅིང་ཆེས་མ་མཐའ་ཡང་མོའི་སེམས་རྣལ་ལ་བབས་མེད་པ་
ཤེས་ཐུབ།
“སྣང་ཚུལ་འདི་རྒྱུན་མཐུད་ནས་དགོང་མ་ལྔ་འགོར།
“ཉིན་དྲུག་པར་མོ་ཧྥོ་ཀོ་སི་དང་མཉམ་དུ་གནས་གཞན་ཞིག་ལ་བྲོས་སོང་།
“བཤད་རྒྱུན་ལྟར་ན་ཁོ་གཉིས་གྲུ་གཟིངས་ཤིག་ལ་བསྡད་དེ་པེ་ལི་སད་ལ་ཕྱིན་སོང་
ཟེར། ཁོ་གཉིས་སོང་ནས་དུས་ཚོད་བརྒྱད་ཀྱི་རྗེས་སུ་ང་ཡང་ཁྲལ་དོན་ཁང་གི་གྲུ་གཟིངས་
ཆུང་བ་ཞིག་ལ་བསྡད་དེ་འཚོལ་དུ་སོང་བ་ཡིན།
“ང་གྲུ་ལ་མ་བསྡད་པའི་སྔོན་ལ་མན་ནུའུ་ཨར•དབྱི་ཅི་ཐུའོ་སྟེ། དབྱིན་ཏི་ཨན་གྱི་
རྒྱུད་པ་འདྲེས་མའི་སྨན་སྦྱོར་མཁན་པོ་དེའི་སྨན་ཁང་ནང་དུ་སོང་། ངས་སྐད་འགགས་
ནས་སྐད་ཆ་བཤད་མི་ཐུབ་པས། མགྲིན་པ་བསྟན་ནས་ངག་ལས་སྦུ་གུ་ལས་དབུགས་ཤོར་
པ་ལྟ་བུའི་སྒྲ་ཞིག་གྲག ཁོས་གླལ་སྒྱིང་ཞིག་བྱས། གནས་དེའི་གོམས་སྲོལ་ལྟར་ན་དུས་
ཚོད་གཅིག་གི་རྗེས་སུ་ཁོས་གཞི་ནས་ང་ལ་ཁ་ཡ་བྱེད་སྲིད། ངེད་གཉིས་ཀྱི་བར་དུ་སྒྲོམ་
སྟེགས་ཡོད་ཅིང་། ངས་ཁོག་སྟོད་ཕར་བསྲིངས་ཏེ་ཁོའི་ཨོལ་བ་བཟུང་ཞིང་། དེ་ནས་ངའི་
མགྲིན་པར་མཛུབ་མོས་བསྟན། ཁོས་ཡང་བསྐྱར་གླལ་སྒྱིང་ཞིག་བྱས་ནས། སྨན་ཆུ་ནག་
པོའི་དམ་བེ་ཞིག་ངའི་ལག་ཏུ་བཞག་བྱུང་།
“ཁོས ‘དུས་ཚོད་གཉིས་རེའི་བར་ནས་ཁེམ་བུ་གང་རེ་འཐུངས' ཟེར།
“ངས་སྒོར་མོ་གཅིག་མདུན་དུ་གཡུགས་རྗེས་དེ་མ་ཐག་གྲུ་གཟིངས་ཀྱི་ཕྱོགས་སུ་རྒྱུགས།
“ང་ནི་ཨན་ན་པེ་ལ་དང་ཧྥོ་ཀོ་སི་གཉིས་ཀྱི་རྗེས་དེད་ནས་པེ་ལི་སད་གྲུ་ཁར་འབྱོར།
ཁོ་གཉིས་འབྱོར་ནས་སྐར་ཆ་བཅུ་གསུམ་གྱི་རྗེས་སུ་ང་ཡང་རབ་ཁ་དེར་འབྱོར་བ་དང་།
ངའི་གྲུ་སྟེང་གི་མཚོ་ངོགས་སུ་བགྲོད་བྱེད་ཀྱི་གྲུ་ཆུང་མར་འཇོག་དུས། ཁོ་ཚོ་བསྡད་ཡོད་
པའི་གྲུ་ཆུང་དེ་མཚོ་ངོགས་སུ་སླེབས་སོང་། ངས་མཉན་པར་གྲུ་ཆུང་མྱུར་དུ་མཚོ་ངོགས་སུ་
བསྐྱོད་པར་བསྐུལ་བར་འདོད་ཀྱང་། ངག་ནས་སྒྲ་མ་ཐོན། ངས་དབྱི་ཅི་ཐུའུ་རྒན་པའི་སྨན་
ཆུ་དྲན་པས། དེ་མ་ཐག་སྨན་ཆུ་བླངས་ཏེ་ཧུབ་གང་འཐུངས།
“གྲུ་ཆུང་གཉིས་མཉམ་དུ་མཚོ་ངོགས་སུ་སླེབས། ང་ཐད་ཀར་ཨན་ན་པེ་ལ་དང་ཧྥོ་
ཀོ་སི་ཡི་མདུན་དུ་སོང་། མོས་ང་ལ་མིག་གིས་གཅིག་བལྟས་རྗེས་མགོ་ཕྱིར་འཁོར་ནས་
བརྩེ་བ་དང་ཡིད་ཆེས་བརྟན་པོའི་ངང་ནས་ཧྥོ་ཀོ་སི་ལ་བལྟས། ངས་རང་ཉིད་ཀྱི་སྐད་
འགགས་ནས་སྐད་ཆ་བཤད་མི་ཐུབ་པ་ཤེས་ནའང་། དེ་ལ་འདང་རྒྱག་དབང་མེད་པར་རེ་
བ་ཡོད་ཚད་རང་གི་སྨྲ་ལྕེ་ཡི་ནུས་པའི་སྟེང་དུ་བཀོལ། ཕོ་སྒོ་ཡི་ཐད་ནས་ང་ནི་ཧྥོ་ཀོ་སི་ཡི་
རྐང་ཡས་ལ་ཡང་མི་འགྲན། ངའི་མགྲིན་པ་དང་མགྲིན་སྦུག རུས་པ་ཡོད་ཚད་རང་འགུལ་
གྱིས་གྲུབ་པས། ངས་བཤད་འདོད་པའི་སྐད་ཆ་དེ་བཤད་དགོས།
“ང་རང་བློ་ཡུལ་ལས་འདས་ཤིང་དགའ་སྤྲོ་སྐྱེ་དགོས་པ་ཞིག་ནི་ངས་སྐད་ཆ་ཆུ་
བཞུར་བ་བཞིན་དུ་བཤད་ཐུབ་པར་མ་ཟད། ཚིག་གསལ་ལ་གདངས་སྙན་པ་དང་། མཉེན་
ཤ་ལྡན་ལ་སྟོབས་ཤུགས་ཀྱིས་ཁེངས་པས་སེམས་ནས་བརྗོད་འདོད་པ་ཡོད་ཚད་ལྷུག་
པོར་བཤད།
“ངས ‘སྲས་མོ་ཨན་ན་པེ་ལ། འུ་གཉིས་ཁེར་ཐུག་བྱས་ཏེ་ཁ་བརྡ་ཞིག་བྱས་ཆོག་གམ
ཞེས་བཤད།
“ཁྱོད་ཀྱིས་དོན་འདིའི་ཞིབ་ཕྲ་བྱུང་རིམ་ལ་ཉན་འདོད་པ་མིན་ནམ། བཀའ་དྲིན་ཆེ།
ངའི་སྨྲ་བརྗོད་ཀྱི་ནུས་པ་སླར་ཡང་ཕྱིར་སོས་འདུག ངས་མོ་ཁྲིད་ནས་བེ་ཏ་ལྗོན་པ་ཞིག་
གི་འོག་ཏུ་སོང་། སྔོན་ཆད་ཀྱི་སྐད་ཆའི་འགུགས་ཤུགས་དེས་མོའི་ཡིད་སེམས་བཀུག
“མོས ‘ཅ་ཏི་སེན། ཁྱོད་ཀྱིས་ང་ལ་སྐད་ཆ་བཤད་པའི་སྐབས་སུ་གཞན་གྱི་སྐད་
ཆ་ངའི་རྣ་ནང་དུ་མི་འགྲོ། ཚིག་ག་གཅིག་ཀྱང་མི་འགྲོ། སྐབས་འདིར་འཛམ་གླིང་གི་བྱ་
དངོས་ཡོད་ཚད་ངའི་མིག་ལམ་དུ་མེད’ ཟེར།
‘འུན། གཏམ་རྒྱུད་བཤད་ནས་མཚམས་འདིར་སླེབས་དུས་མཇུག་རྫོགས་ལ་
ཉེ། ཨན་ན་པེ་ལ་ང་དང་ལྷན་དུ་གྲུ་གཟིངས་ཆུང་བ་དེར་བསྡད་ནས་ཕྱིར་ཨའོ་ལ་ཐ་མ་རུ་
ཡོང་། དེ་ནས་བཟུང་ངས་ཧྥོ་ཀོ་སི་མཐོང་མ་མྱོང་ལ་ཁོའི་གནས་ཚུལ་ཐོས་ཀྱང་མ་མྱོང་།
ཨན་ན་པེ་ལ་ནི་ད་ལྟའི་ཅ་ཏི་སེན·ཐ་ཐེ་ཡི་ལྕམ་མོ་ཡིན། ངའི་གཏམ་རྒྱུད་འདིར་ཁྱོད་སུན་
སྣང་སྐྱེས་སམ” ཟེར།
“ངས ‘མི་སྐྱེས། ང་ནི་མིའི་སེམས་ཁམས་ཞིབ་འཇུག་ལ་སྤྲོ་བ་ཤིན་ཏུ་ཆེ། མི་
སེམས་དང་ནང་སྒོས་སུ་བུད་མེད་ཀྱི་སེམས་པར་ངོ་མ་ཞིབ་འཇུག་བྱེད་རྒྱུ་ཡོད། དེ་ནི་ཡ་
མཚན་པའི་དངོས་པོ་ཞིག་རེད' ཅེས་བཤད།
“ང་ལ་སུན་སྣང་གཏན་ནས་སྐྱེས་མ་མྱོང་། ཁྱོད་ཀྱི་གཏམ་རྒྱུད་ལ་ང་རང་སྤྲོ་བ་ཤིན་
ཏུ་ཆེ། ངས་ཐ་ཐེ་ལྕམ་མོར་སྐད་ཆ་འགའ་དྲིས་ན་ཆོག་གམ། ད་ལྟ་མོའི་ལུས་ཕུང་བདེ་ཐང་
ཡིན་ནམ། མོ་རང་ས་ཆ་གང་དུ་ཡོད།
ཅ་ཏི་སེན·ཐ་ཐེ་ཡིས “འོ། ལོས་ཆོག ང་ཚོ་ནི་ཙེ་ཞི་གྲོང་གི་ཕོ་ཀིན་ལམ་དུ་བསྡད་
ཡོད། ཨའོ་ལ་ཐ་མ་ཡི་གནམ་གཤིས་འདི་ལྕམ་མོར་དེ་འདྲའི་མི་འཕྲོད་པར་འདུག ངས་
བསམ་ན་་ཁྱོད་ཀྱིས་མིད་པའི་རུས་ཕྲུམ་ལ་གཤག་བཅོས་བྱས་མྱོང་མེད” ཟེར།
ངས “མ་མྱོང་། ང་ནི་ཕྱི་བཅོས་ཚན་ཁག་གི་སྨན་པ་མིན” ཞེས་བཤད།
ཅ་ཏི་སེན·ཐ་ཐེ་ཡིས “དགོངས་པ་མ་འཚོམས། ཡིན་ནའང་མི་རེ་རེས་གཤག་བཅོས་
རིག་པ་དང་གསོ་བཅོས་རིག་པའི་རྨང་གཞིའི་སྐོར་ཤེས་དགོས། དེ་ལྟར་ཡིན་ན་རང་གི་
བདེ་ཐང་ལ་སྲུང་སྐྱོབ་བྱེད་ཐུབ། གློ་བུར་དུ་ལུས་པོ་འཁྱགས་ན་གློ་སྦུག་དང་ཡང་ན་གློ་ལྒང་
གི་གཉན་ཚད་འབྱུང་སྲིད། ནད་ལྕི་མོ་ཡིན་ན་དེས་སྒྲ་འབྱིན་དབང་བོར་ཡང་གནོད་སྐྱེལ་
བ་ཡིན” ཟེར།
ངས་སུན་སྣང་དང་བཅས “དེ་ལྟར་ཡིན་ནའང་ཐང་། སྐད་ཆ་འདི་ནི་འུ་གཉིས་ཀྱིས་
གླེང་བཞིན་པའི་བརྗོད་གཞི་འདི་དང་འབྲེལ་བ་ཅི་ཡང་མེད། བུད་མེད་ཀྱི་བརྩེ་བ་གླེང་
དུས། ང ” ཞེས་བཤད།
ཅ་ཏི་སེན·ཐ་ཐེ་ཡིས་ཁ་ཕྲོགས་ནས “རེད་ཡ། རེད། བུད་མེད་ཚོ་ནི་ངོ་མ་ཁྱད་པར་
ཅན་ཞིག་ཡིན། ཡིན་ནའང་ངས་ཁྱོད་ལ་བཤད་དགོས་པ་ཞིག་ནི། ང་ཕྱིར་ཨའོ་ལ་ཐ་མ་རུ་
སླེབས་རྗེས། མན་ནུའུ་ཨད་ཨར·དབྱི་ཅི་ཐུའོ་ཡི་མདུན་ནས་ངས་སྐད་འགག་པའི་ནད་
དེ་གསོ་བའི་སྨན་ཆུ་དེ་ནི་ཇི་ལྟར་བསྡེབས་པ་གསལ་བོར་ཤེས་བྱུང་། ངས་ཁྱོད་ལ་བཤད་
མྱོང་། དེའི་ཕན་ནུས་ནི་དེ་འདྲའི་མངོན་གསལ་ཡིན་པ་ལ། ཁོའི་སྨན་ཆུ་དེ་ནི་རྩྭ་སྨན་
བསྡེབས་ནས་བྱུང་བ་རེད། ཧེད། ཁྱོད་ཀྱིས་ལྟོས་དང” ཟེར།
ཅ་ཏི་སེན·ཐ་ཐེ་ཡིས་ལྭ་བའི་ཁུག་མ་ལས་འཇོང་དབྱིབས་ཀྱི་ཤོག་སྒམ་དཀར་པོ་ཞིག་
བཏོན་བྱུང་།
“ཁོས་འདི་ནི་འཛམ་གླིང་གི་སྨན་མཆོག་ཨང་དང་པོ་ཡིན། ཆེད་དུ་ལུ་རྒྱ་དང་
་ཆམ་པ། སྐད་འགགས་པ། གློ་སྦུག་གི་གཉན་ཚད་གསོ་བ་ཡིན། ཤོག་སྒམ་སྟེང་དུ་སྨན་གྱི་གྲུབ་
ཆ་ངོ་སྤྲོད་བྱས་ཡོད། ལེབ་མ་ཆུང་བ་རེའི་ནང་དུ་ཤིང་མངར་ལི ༢ ཐུའུ་ལོའུ་ཞང་ཅོ་ལི་༡/༡༠
ཏ་ཧུའེ་ཞང་ཡུག་ལང་ཏི༡/༢༠ སུང་ལུའུ་ཡུག་ལང་ཏི༡/༦༠ པིས་ཁྲིན་ཡུག་ཧྲུའུ་ཀྲི་ལང་
ཏི༡/༦༠ ཁྲུའུ་ཁྲུའུ་ཆིན་ཀའོ་ལང་ཏི༡/༡༠ཡོད་པ་ཡིན།”
ཅ་ཏི་སེན·ཐ་ཐེ་ཡིས་མུ་མཐུད་ནས “ང་ཉིའུ་ཡུའེ་ལ་ཡོང་ནས་ཀུང་སི་ཞིག་འཛུགས་
འདོད། མགྲིན་པའི་སྨན་མཆོག་འདི་འཚོང་འདོད་པ་ཡིན། མིག་སྔར་ངས་གཞི་རྒྱ་ཆུང་
བའི་སྒོ་ནས་ཚོང་རྫས་འདི་དག་འཚོང་སྤེལ་བྱེད་བཞིན་ཡོད། འདིར་ཤོག་སྒམ་གཅིག་གི་
ནང་དུ་རིལ་བུ་བཞི་རེ་ཡོད་པའི་མིད་པའི་སྨན་ཡོད། ཤོག་སྒམ་རེར་ཞོ་ལྔ་ཡིན། གལ་ཏེ་
ཁྱོད་ལ་མགྲིན་ནད་ཡོད་ན" ཟེར།
ང་ཡར་ལངས་རྗེས་ཁ་གཅིག་ཀྱང་མ་གྲག་པར་ཁོ་དང་གྱེས་ནས་སོང་། ང་དལ་མོར་
བསྐྱོད་ནས་མགྲོན་ཁང་ཉེ་འགྲམ་གྱི་སྤྱི་གླིང་ཆུང་བ་དེའི་ནང་དུ་སོང་བས། ཅ་ཏི་སེན·ཐ་
ཐེ་བློ་བདེ་བག་ཕེབས་ངང་གནས་དེར་ཁེར་འདུག་བྱས་འདུག ངའི་སེམས་པ་མི་སྐྱིད་
པས། ཁོས་ང་ལ་རིན་ཐང་ཡོད་པའི་གཏམ་རྒྱུད་བཤད་པའི་ཁྲོད་དུ་འཚོ་བའི་བྲོ་བ་ཞིག་
ཡོད་ལ། སྒྲིག་གཞི་ལ་ལ་ཞིག་ལ་བཟོ་བཅོས་ཅུང་ཙམ་བྱས་རྗེས་རྩོམ་དུ་བྲིས་ཆོག མ་
བསམ་ས་ནས་མཇུག་འབྲས་ནི་ཕྱི་ལ་མངར་ཆ་བྱུགས་ཡོད་པའི་སྨན་རིལ་ཞིག་ཡིན།
གནད་དོན་ཆེས་ཆེ་བ་ནི་ངས་དེ་འཚོང་ས་མི་འགྲོ། བརྡ་ཁྱབ་ཁང་དང་རྩིས་གཉེར་ཁང་
གིས་ང་མིག་ལ་མི་འཇོག་པར་མ་ཟད། དེ་ནི་རྩོམ་རིག་བརྩམས་ཆོས་ཀྱི་ཆ་རྐྱེན་ལ་སླེབས་
ཐབས་མེད། དེར་བརྟེན་ང་དང་ང་ལྟ་བུ་ཡི་ཆད་པའི་མི་རྣམས་སྤྱི་གླིང་གི་རྐུབ་སྟེགས་སྟེང་
ཙོག་སྟེ། མིག་ཟུང་རིམ་བཞིན་བཙུམས།
ང་ཕྱིར་རང་གི་ཁང་བའི་ནང་དུ་སླེབས་པ་ན། ལོབས་ཕྱོགས་ལྟར་དུས་ཚོད་གཅིག་
གི་རིང་ལ་ང་རང་ལྟ་རྒྱུར་དགའ་བའི་དུས་དེབ་སྟེང་གི་གཏམ་རྒྱུད་ལ་བལྟས། འདི་ནི་ངའི་
སེམས་པ་ཡང་བསྐྱར་སྒྱུ་རྩལ་སྟེང་ཕྱོགས་པའི་ཆེད་དུ་ཡིན།
དེབ་དེའི་ནང་གི་གཏམ་རྒྱུད་ཅིག་གིས་ངའི་སེམས་པ་སྐྱོ་རུ་བཅུག་པས། ངའི་སེམས་
པ་སྡུག་ནས་དུས་དེབ་རེ་རེ་བཞིན་ཐང་ལ་གཡུགས། རྩོམ་པ་པོ་སུས་ཀྱང་ང་ལ་སེམས་གསོ་
བྱེད་མ་ཐུབ། དེ་ལས་གྲུང་ཞིང་བདེ་ལྕག་འཁྱུག་པའི་སྒོ་ནས་དམིགས་བསལ་ཚོང་རྟགས་
ཅན་གྱི་རླངས་འཁོར་གྱི་གཏམ་རྒྱུད་ཅིག་བྲིས་ཡོད། དེ་ནི་རང་ཉིད་ཀྱི་ལྷན་སྐྱེས་ཀྱི་འཇོན་
ནུས་ལ་ཚོད་འཛིན་བྱེད་པའི་མེ་འབིགས་དང་འདྲ།
ངས་ལག་གི་ཆེས་མཐའ་མའི་དུས་དེབ་དེ་ས་ལ་གཡུགས་སྐབས། ངས་རྣམ་རིག་
གསལ་བོར་བསྒྲིམས།
“གལ་ཏེ་ཀློག་པ་པོ་ཚོར་རླངས་འཁོར་མང་པོའི་བཟོད་སྒོམ་ཡོད་ན་ཐ་ཐེ་ཡི་ཁྱད་
མཚར་བའི་ཁྲུའུ་ཁྲུའུ་ལ་གློ་སྨན་ལ་ཡང་བཟོད་པ་སྒོམ་ཡོད་ངེས།
གལ་ཏེ་ཁྱོད་ཀྱིས་གཏམ་རྒྱུད་འདི་དུས་དེབ་ཏུ་བཀོད་པ་རིག་ཚེ། ཁྱོད་ཀྱིས་ཤེས
དགོས་པ་ཞིག་ལ་ཚོང་ནི་ནམ་ཡང་ཚོང་ཡིན། གལ་ཏེ་སྒྱུ་རྩལ་དེ་ནམ་ཡང་ཚོང་ལས་ཀྱི་
མདུན་དུ་སྐྱོད་བཞིན་ཡོད་ན། ཚོང་ལས་ཀྱིས་མགྱོགས་མྱུར་ངང་རྗེས་སྙེག་ངེས།
མགོ་ལེགས་པོར་འཛུགས་པ་དང་མཇུག་ལེགས་པོར་བསྡུ་ཆེད་ངས་ཚིག་འདི་ཁ་སྣོན་
བྱ་དགོས་བྱུང་། ཁྲུའུ་ཁྲུའུ་ལ་ཞེས་པའི་རྩྭ་སྨན་འདི་སྨན་འཚོང་བའི་ཚོང་ཁང་དུ་བཙོང་
རྒྱུ་མེད།

ང་ཚོས་བདམས་པའི་ལམ་བུ།

“ཉི་ནུབ་མགྱོགས་འཁོར” ཐ་ཁོ་སེན་ནུབ་ཕྱོགས་ཀྱི་དབྱིན་ལེ་ཉི་ཤུའི་མཚམས་
ཀྱི་ཆུ་མཛོད་འགྲམ་དུ་བསྡད་དེ་མེ་འཁོར་ལ་ཆུ་བླུགས། མེ་འཁོར་གྱི་འཁོར་མགོ་དེར་ཆུ་
སྣོན་དགོས་པ་ལས་གཞན་ད་དུང་ཕན་ཐོགས་མེད་པའི་དངོས་པོ་སྐོར་ཞིག་ཀྱང་སྣོན་
དགོས་བྱུང་།
མེ་འཁོར་ལ་མེ་འབུད་མཁན་གྱིས་ཆུ་འདྲེན་སྦུ་གུ་ཐང་ལ་འཇོག་དུས། མི་གསུམ་
ལྐོག་ཏུ་མེ་འཁོར་གྱི་མགོ་སྒམ་ནང་དུ་འཛུལ། དེ་དག་ནི་པའོ་པོ·ཏི་ཏའེ་པོ་ཨར་དང་
སྟོབས་ཆེན་ཏུའོ་ཏི་སེན། ཁོ་ལི་ཁོ་ཡི་དབྱིན་ཏི་ཨན་གྱི་རྒྱུད་པ་འདྲེས་པའི་ཡུའེ་ཧན·ཏ་
ཀོའུ་གསུམ་རེད། ཁོ་ཚོས་མེ་མདའི་ཁ་མེ་འཁོར་ཁ་ལོ་པར་གཏད། མེ་འཁོར་ཁ་ལོ་པས་མི་
གསུམ་གྱིས་མེ་མདའི་ཁ་ཁོ་ལ་གཏད་ཡོད་པ་མཐོང་མ་ཐག་ལག་པ་གཉིས་ཡར་བཀྱགས་
པ་དང་། དེ་ནི “འདི་ལྟར་བྱེད་དགོས་དོན་མི་འདུག་ཨང” ཟེར་བ་དང་མཚུངས།
ཇག་དཔོན་ཏུའོ་ཏི་སེན་གྱིས་བདེ་ལྕག་འཁྱུག་པོའི་སྒོ་ནས་ཁ་ལོ་པ་མེ་འཁོར་ལས་
མར་བབས་ཏེ་མེ་འཁོར་གྱི་མགོ་སྒམ་དང་འགྲུལ་པའི་འཁོར་སྒམ་བར་གྱི་སྦྲེལ་ཐག་བཀྲོལ་
དགོས་པའི་བཀའ་བབས་པ་ན། ཁ་ལོ་པ་མེ་འཁོར་ལས་བབས་ཏེ་མེ་འཁོར་གྱི་མགོ་སྒམ་
དང་རྡོ་སོལ་འཁོར་སྒམ། ཆུའི་འཁོར་སྒམ་གསུམ་གྱི་མཚམས་དེ་ནས་མེ་འཁོར་གྱི་འགྲུལ་
པའི་འཁོར་སྒམ་དང་སྦྲེལ་བའི་སྦྲེལ་ཐག་དེ་བཀྲོལ། ཡུའེ་ཧན་ཏ་ཀོའུ་རྡོ་སོལ་འཁོར་སྒམ་
ནང་ཙོག་བསྡད་དེ་ལག་པ་གཉིས་ཀྱི་ནང་དུ་དཀྲུམ་མདའ་རེ་བཟུང་ནས་མེ་འཁོར་ཁ་
ལོ་པ་དང་། མེ་འབུད་མཁན་ལ་གཏད་དེ་ཁོ་གཉིས་ལ་མེ་འཁོར་གྱི་མགོ་སྒམ་དང་རྡོ་སོལ་
སྒམ། ཆུའི་འཁོར་སྒམ་གསུམ་དེ་འཁོར་སྒམ་གཞན་དག་དང་བར་ཐག་གོམ་པ་ལྔ་བཅུའི་
མཚམས་སུ་སྐོར་དགོས་པའི་བཀའ་ཕབ།
སྟོབས་ཆེན་ཏུའོ་ཏི་སེན་དང་པའོ་པོ·ཏི་ཏའེ་པོ་ཨར་གཉིས་ཀྱི་སེམས་སུ་འགྲུལ་པ་
དག་ལ་རྒྱུ་ནོར་མང་པོ་མེད་པས། འཕྲོག་ཀྱང་སྙིང་པོ་ཆེན་པོ་མི་འདུག་སྙམ་ནས་ཆེད་
དུ་མེ་འཁོར་གྱི་གཏེར་སྒམ་ཕྱོགས་སུ་བསྐྱོད། ཁོ་ཚོས་སྲུང་སྐྱེལ་བྱེད་མཁན་གྱིས་འདི་ལ་
འཕྲོག་བཅོམ་གྱི་ཉེན་ཁ་ཡོད་མི་སྲིད་སྙམ་ནས་སྐྱིད་པོ་བྱས་ཏེ་བསྡད་ཡོད་པ་མཐོང་། དེས་
ཉི་ནུབ་མགྱོགས་འཁོར་ལ་ཆུ་ལས་གཞན་ཉེན་ཁ་ཅན་ཅི་ཡང་མེད་པར་འདོད། པའོ་པོ་
ཡིས་ཁ་དྲུག་གྲག་གི་དཀྲུམ་མདའི་ཞབས་གཞུག་གིས་སྲུང་སྐྱེལ་མཁན་དེའི་མགོར་བརྒྱབ་
ནས་བསྒྱེལ་བ་དང་། དེ་དང་མཉམ་དུ་ཏུའོ་ཏི་སེན་གྱིས་མེ་རྫས་བཀོལ་ནས་སྦྲག་འཁོར་གྱི་
ཉེན་འགོག་སྒམ་གྱི་ཁ་བཀད།
ཉེན་འགོག་སྒམ་གྱི་ཁ་བཀད་པ་ན། ཉེན་འགོག་སྒམ་གྱི་ནང་དུ་སྒོར་མོ་ཁྲི་གསུམ་
ལྷག་ཡོད་པ་དང་། ཚང་མ་དངུལ་ལོར་དང་ཤོག་སྒོར་རེད། མེ་འཁོར་ནང་གི་མགྲོན་པོ་
ཚོས་རང་སྣང་གང་ཤར་གྱིས་སྒེའུ་ཁུང་ཕྱི་རོལ་ལ་ཕྱོགས་ནས་དྲག་ཆར་འབབ་རྒྱུ་ཡིན་
མིན་ལ་བལྟས། མེ་འཁོར་ཞབས་ཞུ་བས་བྲེལ་མྱུར་གྱིས་ཉེན་བརྡའི་ཅོང་ལུང་གིས་འཐེན་
དེ་ཉེན་བརྡ་རྒྱག་རྩིས་བྱས་མོད། ཡིན་ནའང་། ཇག་པ་དེ་དག་གིས་ཅོང་ལུང་བཅད་ཡོད་
པས། ཁོས་ཅོང་ལུང་འཐེན་པ་ན་ཅོང་གི་ལུང་བུ་ཐང་ལ་ལྷུང་། སྟོབས་ཆེན་པའོ་ཏི་སེན་
དང་པའོ་པོ·ཏི་ཏའེ་པོ་ཨར་གཉིས་ཀྱིས་སྒོར་མོ་རྣམས་སྒྱེ་མོ་ཞིག་གི་ནང་བླུགས་རྗེས་སྦྲག་
འཁོར་ལས་སྒོར་བུད་དེ་མེ་འཁོར་གྱི་འཁོར་མགོའི་ཕྱོགས་སུ་རྒྱུགས། ཁོ་གཉིས་ཀྱིས་རྟིང་
ཀ་མཐོ་བའི་འཇུར་རྟ་ཞིག་གྱོན་ཡོད་པས། རྒྱུགས་ནས་འགྲོ་སྐབས་གོམ་འགྲོས་འཁྱར་འཁྱོར་བྱེད་བཞིན་ཡོད།
མེ་འཁོར་ཁ་ལོ་པ་སེམས་ནས་ཁོང་ཁྲོ་ལངས་བཞིན་ཡོད་ནའང་། ཁོའང་གླེན་པ་
ཁ་ནག་ཅིག་མིན་པས། ཁོས་དེ་དག་གིས་བཤད་པ་ལྟར་མེ་འཁོར་གྱི་མགོ་དེ་འཁོར་སྒམ་
གཞན་དང་ཁ་འབྲལ་བར་བྱས། མེ་འཁོར་གྱི་མགོ་དེ་མེ་འཁོར་གྱི་འཁོར་སྒམ་གཞན་དང་
ཁ་བཀར་ནས་བསྐྱོད་ལ་ཉེ་ཏུས། པའོ་པོ•ཏི་ཏའེ་པོ་ཨར་ཕྱིར་བསྣུར་བའི་གོམ་སྒྲས་སྲུང་
སྐྱེལ་བྱེད་མཁན་དེ་བརྒྱལ་བ་ལས་སངས་སུ་བཅུག སྲུང་སྐྱེལ་བྱེད་མཁན་དེས་དེ་མ་ཐག་
སྦག་སྦག་མེ་མདའ་བླངས་ཏེ། མི་དེ་དག་གིས་འཕྲོག་བཅོམ་བྱེད་པར་བཀག་འགོག་བྱས་
པ་དང་། རྡོ་སོལ་འཁོར་སྒམ་ན་ཡོད་པའི་ཡུའེ་ཧན•ཏ་ཀོའུ་ལ་དམིགས་ཏེ་མེ་མདས་བརྒྱབ།
མེ་མདའ་ཏག་ཏག་ཁོའི་སོག་བར་ལ་བརྒྱབ་སྟེ། ཁོ་ལི་ཁོ་ཡི་འཁྱམ་པ་དེ་ས་ལ་བསྒྱེལ་པས།
ཁོའི་ཇག་གྲོགས་གཉིས་ལ་ཕྲོགས་སྐལ་ཇེ་མང་དུ་གྱུར།
མེ་འཁོར་གྱི་མགོ་བསྐོར་ཏེ་ཆུ་མཛོད་དང་དབྱིན་ལེ་གཉིས་ཡོད་པའི་སར་སླེབས་
རྗེས། ཇག་པ་གཉིས་ཀྱིས་མེ་འཁོར་ཁ་ལོ་པར་བཀའ་ཕབ་སྟེ་མེ་འཁོར་གྱི་མགོ་སྒམ་སྡོད་དུ་བཅུག
ཇག་པ་གཉིས་ཀྱིས་གྲོགས་པོ་ཞིག་གི་ངང་ཚུལ་ལྟར་མེ་འཁོར་ཁ་ལོ་པར་ལག་
པ་གཡུགས་ནས་གྱེས་བརྡ་བསྟན་རྗེས། ཐུར་གསེག་གི་ངོས་དེར་ལྡིང་སྟེ་ལྕགས་ལམ་
འགྲམ་གྱི་ནགས་ཚལ་གསེབ་ཏུ་ཡལ། ཁོ་གཉིས་ནགས་ཚལ་བརྒྱུད་ནས་སྐར་མ་ལྔ་ཙམ་
སོང་རྗེས། ནགས་ཚལ་ཇེ་སྲབ་ཏུ་གྱུར་ཏེ་ལྗོན་པ་ཐར་ཐོར་ལས་སྐྱེས་མེད་པའི་གནས་
ཤིག་ཏུ་འབྱོར། གནས་དེར་སྡོང་བོའི་ཡལ་ག་ཞིག་ལ་རྟ་གསུམ་བཏགས་ཡོད། དེའི་ཁྲོད་
ཀྱི་རྟ་གཅིག་ནི་ཡུའེ་ཧན·ཏ་ཀོའུ་ཡི་རྟ་ཡིན། ཡིན་ནའང་། ད་ནས་བཟུང་ཁོ་རྟ་དེ་ལ་
བཞོན་ཐབས་བྲལ། ཇག་པ་གཉིས་ཀྱིས་རྟ་དེའི་སྒ་སྲབ་བླངས་ཏེ་རི་རྒྱག་བྱས་པ་དང་།
ཁོ་གཉིས་རང་རང་གི་རྟ་ལ་བཞོན་པ་དང་། སྒོར་མོ་བཅུག་ཡོད་པའི་སྒྱེ་སྒ་ཡི་སྔ་རུ་ལ་
བཀལ། དོགས་ཟོན་གྱི་དབང་གིས་མགྱོགས་མྱུར་ངང་ནགས་ཚལ་བརྒལ་ཏེ་མི་མེད་པའི་
འགག་ཅིག་ཏུ་འབྱོར། གནས་འདིར་པའོ་པོ·ཏི་ཏའེ་པོ་ཨར་གྱི་རྟ་རྡོ་བའི་སྔོ་དྲེག་སྟེང་
རྡོག་འདྲེད་ཤོར་ནས་ལག་པ་བཅག ཁོ་གཉིས་ཀྱིས་རྟ་ཕོའི་མགོར་གཏད་ནས་མེ་མདས་
བརྒྱབ་རྗེས། སར་བསྡད་དེ་ཇི་ལྟར་འགྲོ་བ་གྲོས་བྱས། ཁོ་གཉིས་བགྲོད་པའི་ལམ་ནི་ཀྱག་
ཀྱོག་མང་བའི་ལམ་བུ་ཞིག་ཡིན་པས། གནས་སྐབས་ཙམ་གྱི་རིང་ལ་བདེ་འཇགས་ཡིན།
དུས་ཚོད་ཀྱི་ཐད་ནས་ཁོ་གཉིས་ལ་དེ་འདྲའི་བྲེལ་བ་མེད་ཅིང་། ར་མདར་ཡོང་མཁན་
དག་ཇི་འདྲའི་མགྱོགས་ནའང་། དུས་ཚོད་དང་ཡུལ་གྱི་བར་ཐག་ངེས་ཅན་ཞིག་ཡོད།
སྟོབས་ཆེན་ཏུའོ་ཏི་སེན་གྱིས་རྟའི་སྲབ་མདའ་བཏང་བ་ན། རྟས་སྲབ་མདའ་འདྲུད་བཞིན་
དབུགས་འཚུབ་འཚུབ་ངང་ཆུ་འགྲམ་དུ་རྩྭ་ཟ་བཞིན་ཡོད། པའོ་པོ•ཏི་ཏའེ་པོ་ཨར་གྱིས་
སྒྱེ་མོའི་ཁ་ཕྱེ་ནས་ལག་པ་གཉིས་ཀྱིས་ལེགས་པར་བསྡམས་ཡོད་པའི་སྒོར་མོ་སྙིམ་པར་
བཟུང་བ་དང་། བྱིས་པ་ཞིག་དང་འདྲ་བར་དགའ་ནས་ཁ་ཡང་ཟུམ་ཐུབ་ཀྱིན་མེད།
ཁོ་དགའ་ནས “ཧའེ། ཇག་པ་ཆེན་པོ། ཁྱོད་ཀྱིས་བཤད་ན་འུ་ཚོས་སྒྲུབ་ཐུབ་ཟེར།
དཔལ་འབྱོར་ལས་དོན་ཐོག་ནས་ཁྱོད་ངོ་མ་ཀླད་པ་ཅན་ཞིག་རེད། ཡ་ལི་སང་ན་ཁུལ་ན་
ཁྱོད་ལ་འགྲན་ཡ་ཞིག་མི་འདུག” ཟེར།
“ཁྱོད་ལ་རྟ་མེད་པས་ད་ཅི་ཞིག་བྱ། པའོ་པོ། ང་ཚོ་འདི་ནས་དོན་མེད་དུ་འགོར་ནས་
འདུག་མི་རུང་། སང་ཉིན་ནམ་མ་ལངས་གོང་ནས་ཁོ་ཚོ་ར་མདར་ཡོང་ངེས” ཟེར།
སྤྲོ་སྣང་ལྡན་པའི་པའོ་པོ་ཡིས “འོ། ངས་འདང་བརྒྱབ་ན་གནས་སྐབས་སུ་འུ་གཉིས་
ཁྱོད་ཀྱི་རྟ་དེར་ཉིས་འཕོངས་བྱས་ཏེ་འགྲོ། འུ་གཉིས་རྒྱུ་ཐོག་ལ་བརྒྱབ་ཡོད་པ་མིན་ནམ།
སྒོར་མོའི་སྟེང་བྲིས་པའི་ཁ་གྲངས་ལ་བལྟས་ན་ཁྲི་གསུམ་ཞེས་བྲིས་འདུག མི་རེར་སྒོར་
ཁྲི་གཅིག་དང་སྟོང་ལྔ་རེད” ཅེས་བཤད།
སྟོབས་ཆེན་ཏུའོ་ཏི་སེན་གྱིས “ང་ཚོའི་སེམས་ལ་དྲན་པ་དང་བསྡུར་ན་ད་དུང་ཉུང་
གི” ཟེར་བཞིན་རྐང་རྩེ་ཡིས་སྒོར་མོའི་སྒྱེ་མོ་ལ་ཡང་མོར་རྡེག་པ་དང་། ཡང་འདང་ཞིག་
རྒྱག་ཞོར། རྔུལ་ནག་གིས་བརླན་པའི་རྟའི་ལོང་ལ་བལྟས།
ཁོས་དལ་ལྷོད་ལྷོད་ངང “རྟ་རྒན་པོ་ལི་ཝ་ཨར་ཐང་ཆད་ནས་ལྕོགས་ཀྱིན་མི་འདུག
ཁྱོད་ཀྱི་རྟའི་ལག་པ་བཅག་མེད་ཀྱི་ན་ཅི་མ་རུང” ཟེར།
པའོ་པོ་ཡིས་སྣང་དོགས་ཅི་ཡང་མེད་པར “ངས་ཀྱང་དེ་ལྟར་འདོད་བཞིན་ཡོད།
ཡིན་ནའང་། དེ་ལ་ཐབས་བཀོད་ཡོད་པ་མ་རེད། པོ་ལི་ཝ་ཨར་ལུས་སྟོབས་ཆེ་བས། འུ་
གཉིས་ཉིས་འཕོངས་བྱས་ཀྱང་རྟ་ཞིག་ཉོ་རག་བར་དུ་ཐེག་ངེས་ཡིན། ཨ་རོག སྟོབས་ཆེན།
ངས་འདང་མི་ཕོག་པ་ཞིག་ལ་ཁྱོད་ལྟ་བུའི་ཤར་ཁུལ་གྱི་མི་ཞིག་འདིར་ཇི་ལྟར་ཡོང་བ་ཡིན།
གཡོ་སྒྱུ་ཁྲམ་གསུམ་གྱི་ལས་བསྒྲུབས་ན་ནུབ་ཁུལ་གྱི་ང་ཚོ་ལས་ཀྱང་ངར། ཁྱོད་ངོ་མ་ཤར་
ཁུལ་གང་གི་ཡིན” ཞེས་དྲིས།
སྟོབས་ཆེན་ཏུའོ་ཏི་སེན་གྱིས “ཉིའུ་ཡུའེ་ཁུལ་གྱི་ཡིན” ཟེར་བཞིན། ཕ་བོང་ཞིག་
གི་སྟེང་ཙོག་རྗེས་ཁ་ནང་དུ་སྡོང་བོའི་ཡལ་ག་ཕྲ་མོ་ཞིག་ལྡོད་ཞོར “ང་སྐྱེས་ས་ནི་ཨི་སི་ཐེ་
རྫོང་གི་ཞིང་གྲོང་ཞིག་ཡིན། ལོ་བཅུ་བདུན་གྱི་སྟེང་ནས་ཁྱིམ་ནས་བྲོས་ཏེ་ཡོང་བ་ཡིན། ང་
ནུབ་ཁུལ་དུ་ཡོང་བ་ནི་སྟེས་དབང་གི་གོ་སྐབས་ཤིག་ཡིན། སྐབས་དེར་ངས་གོན་པ་བཅུག་
ཡོད་པའི་ཁུག་མ་ཁུར་ནས་ལམ་དེད་ནས་མདུན་དུ་སོང་བ་དང་། སེམས་སུ་ཉིའུ་ཡུའེ་གྲོང་
ཁྱེར་ལ་འགྲོ་འདོད་པ་ཡིན། ངའི་འཆར་གཞི་ནི་གནས་དེར་སོང་ནས་རྒྱུ་ནོར་ཞིག་འཚོལ་
འདོད་པ་ཡིན། ངའི་སེམས་ལ་རང་ཉིད་ཀྱིས་རྒྱུ་བཙལ་ཐུབ་པར་འདོད་ཡོད། ས་སྲོད་ཅིག་
ལ་ང་རང་རྒྱ་ལམ་སུམ་མདོ་ཞིག་ཏུ་སླེབས། ངས་ལམ་གང་ཞིག་ལ་འགྲོ་དགོས་པ་མ་ཤེས་
པས། ལམ་མདོ་དེར་ཆུ་ཚོད་ཕྱེད་ཀ་ལྷག་ལ་བསམ་བློ་བཏང་སྟེ་བསྡད་མཐར་གཡོན་ཕྱོགས་
ཀྱི་ལམ་བུ་དེ་བདམས་པ་ཡིན། དགོང་མོ་དེར་ང་རང་ཞིང་གྲོང་དུ་སྐོར་སྐྱོར་འཁྲབ་སྟོན་
ལ་འགྲོ་བཞིན་པའི་ནུབ་ཁུལ་གྱི་ཟློས་གར་ཚོགས་པ་ཞིག་དང་འཕྲད། ང་ཁོ་ཚོའི་ཕྱིས་སུ་
འབྲངས་ཏེ་ནུབ་ཁུལ་དུ་ཡོང་བ་ཡིན། ངས་རྒྱུན་དུ་སེམས་ལ་སྐབས་དེར་ངས་བགྲོད་ལམ་
གཞན་ཞིག་བདམས་ཡོད་ཚེ། ངའི་ལས་དབང་གཞན་ཞིག་ཡིན་ཀྱང་སྲིད་སྙམ་བཞིན་
ཡོད” ཅེས་བཤད།
པའོ་པོ·ཏི་ཏའེ་པོ་ཨར་གྱིས་སྤྲོ་སྣང་ལྡན་ཞིང་གནས་ལུགས་ཡོད་པའི་སྒོ་ནས “ངས་
འདང་བརྒྱབ་ན་མཇུག་འབྲས་གཅིག་འདྲ་ཡིན་རྒྱུ་རེད། ང་ཚོས་བདམས་པའི་ལམ་བུ་ལ་
འབྲེལ་བ་ཆེན་པོ་མེད། མཇུག་མཐར་འདི་ལྟ་བུར་གྱུར་པ་ནི་ཚང་མ་རང་རང་གི་གཤིས་
ཀས་ཐག་བཅད་པ་རེད” ཟེར།
ཁོས “ངས་ཀྱང་ཁྱོད་ཀྱི་རྟ་ཕོ་ཁམ་ཁམ་དེར་བརྡབས་སྐྱོན་བྱུང་མེད་ན་འདོད་ཡོད།
པའོ་པོ” ཞེས་ཚིག་དེ་ཡང་བསྐྱར་ཐེངས་གཅིག་བཤད་པ་དང་། སྐད་གདངས་ལ་སྐྱོ་ཉམས་
ཤིག་གིས་ཁེངས་འདུག
སྐད་ཆ་དེར་མཐུད་ནས་པའོ་པོ་ཡིས “ངས་ཀྱང་བརྡབས་སྐྱོན་བྱུང་ན་མི་འདོད། དེ་
ནི་ངོ་མ་རྟ་ཕོ་རྒྱུགས་རྩལ་ཅན་ཞིག་ཡིན། ཡིན་ནའང་། པོ་ལི་ཝ་ཨར་གྱིས་ཀྱང་འུ་གཉིས་
དཀའ་ཁག་འདི་ལས་ཐར་དུ་འཇུག་ཐུབ་ངེས། འུ་གཉིས་མྱུར་དུ་ལམ་ལ་ཆས་ན་ལེགས།
དེ་ཨེ་རེད། སྟོབས་པོ་ཆེ། ངས་སྒོར་མོ་ཕྱིར་སྣོད་དུ་བསྡུས་རྗེས་འུ་གཉིས་གནས་ཡུལ་བཙན་
ས་ཞིག་འཚོལ་དུ་འགྲོ" ཞེས་བཤད།
པའོ་པོ·ཏི་ཏའེ་པོ་ཨར་གྱིས་འཕྲོག་བཅོམ་བྱས་ནས་ཁྱེར་ཡོང་བའི་སྒོར་མོ་རྣམས་
ཡང་བསྐྱར་སྣོད་དུ་བསྡུས་ཏེ་ཁ་འདིག་གིས་བསྡམས། ཁོས་མགོ་ཡར་དགྱེ་བ་ན་ཁོའི་མིག་
ལམ་དུ་འོད་འཚེར་བའི་དངོས་པོ་ཞིག་མཐོང་བྱུང་། སྟོབས་ཆེན་ཏུའོ་ཏི་སེན་གྱིས་དཀྲུམ་
མདའ་ལག་ཏུ་བཟུང་སྟེ་བོའུ་ཁ་ཁོ་ལ་གཏད་འདུག
པའོ་པོ་ཡིས་ཁ་ཤའི་ཟུར་ཡར་འགྱོགས་ཙམ་བྱས་ཏེ “ཀུ་རེ་མ་རྩེ། ང་ཚོ་ལམ་དུ་ཆས་
དགོས” ཞེས་བཤད།
སྟོབས་ཆེན་གྱིས “མ་འགུལ། ཁྱོད་འགྲོ་མི་དགོས་པའོ་པོ། ངས་ཁྱོད་ལ་མི་བཤད་ཐུ་
མེད་རེད། འུ་གཉིས་ཀྱི་ནང་ནས་གཅིག་མ་གཏོགས་འགྲོ་བའི་གོ་སྐབས་མེད། པོ་ལི་ཝ་
ཨར་ཐང་ཆད་ནས་ལྕོགས་ཀྱིན་མི་འདུག ཁོས་འུ་གཉིས་ཐེག་ཀིན་མི་འདུག" ཟེར།
པའོ་པོ་ལྷོད་ལ་བབས་ཏེ “སྟོབས་ཆེན་ཏུའོ་ཏི་སེན། འུ་གཉིས་མཉམ་འབྲེལ་བྱས་ཏེ་
ལོ་གསུམ་འགོར་སོང་། འུ་གཉིས་སྲོག་ཉེན་ལ་ཐུག་པའང་རེ་གཉིས་མིན། འུ་གཉིས་ཀྱིས་
འདྲ་མཉམ་གྱི་ཚོང་ཞིག་རྒྱག ངས་ཁྱོད་ཕོ་རྒོད་ཅིག་རེད་འདོད་ཡོད། ངས་ཀྱང་སྔོན་ཆད་
ཁྱོད་ཀྱི་སྐྱོན་མཚང་རེ་འགའ་ཐོས་མྱོང་། དེ་དག་ནི་ཁྱོད་ཀྱིས་ངོ་ཚ་མེད་པའི་སྒོ་ནས་མི་
རེ་གཉིས་བསད་མྱོང་ཟེར། ཡིན་ནའང་། ང་ཡིད་མི་ཆེས། གལ་ཏེ་ཁྱོད་ཀྱིས་ང་ལ་ཀུ་རེ་རྩེ་
བ་ཡིན་ན་མེ་མདའ་ཕྱིར་བསྡུས། འུ་གཉིས་པོ་ལི་ཝ་ཨར་ལ་བཞོན་ཏེ་འགྲོ། གལ་ཏེ་ཁྱོད་
ཀྱིས་ང་ངོ་མ་གསོད་འདོད་ཚེ། མེ་འདས་རྒྱོབས། དུག་སྡོམ་ནག་པོས་གསོས་པའི་སྡོམ་ཕྲུག་
ཁྱོད” ཅེས་བཤད།
སྟོབས་ཆེན་ཏུའོ་ཏི་སེན་གྱི་གདོང་ལས་སྐྱོ་ཉམས་ཤིག་མངོན།
ཁོས་དབུགས་རིང་ཞིག་ཕྱུང་རྗེས“ཁྱོད་ཀྱི་རྟ་དེའི་ལག་པ་བཅག་རྗེས་ངའི་ཡིད་
སེམས་ཇི་འདྲའི་སྡུག་པ་ཁྱོད་ཀྱིས་ཤེས་མི་སྲིད" ཅེས་བཤད།
དེ་མ་ཐག་ཏུའོ་ཏི་སེན་གྱི་གདོང་ལ་སྙིང་རྗེ་མེད་ཅིང་གདུག་རྩུབ་ཆེ་བའི་ཧམ་སེམས་
ཤིག་མངོན་པ་དང་གདུག་སེམས་ཀྱི་ངང་ཚུལ་དེ་བཅོས་མའི་ལུས་ལས་ཕྱིར་མངོན།
ངོ་མ་ཡིན། པའོ་པོ-ཏི་ཏའེ་པོ་ཨར་ཁྱོད་འགྲོ་མི་དགོས། རྒྱུ་འབྲས་མེད་པའི་གྲོགས་
པོ་དེའི་དཀྲུམ་མདའ་དེ་སྐག་ཅེས་ཁ་གྲག་པ་ན། བོའུ་སྐད་ཀྱི་བྲག་ཆ་ལུང་བའི་ནང་ཁྱབ་
ཅིང་། ཕ་བོང་གི་ངོས་སུ་ལྟིག་སྒྲ་ཞིག་གྲགས་བྱུང་། པོ་ལི་ཝི་ཨར་གྱིས “ཉི་ནུབ་མགྱོགས་
འཁོར”ལ་འཕྲོག་བཅོམ་བྱེད་མཁན་གྱི་ཇག་པ་གསུམ་ཁྲོད་ལྷག་ལུས་བྱུང་བའི་ཇག་པ་
དེ་ཁུར་ནས་མདུན་དུ་རྒྱུགས་སོང་།
སྟོབས་ཆེན་ཏུའོ་ཏི་སེན་རླུང་ལྟར་འཕུར་ནས་འགྲོ་དུས། མིག་མདུན་གྱི་ནགས་ཚལ་
ཇེ་སྲབ་ནས་ཇེ་སྲབ་ཏུ་གྱུར། ལག་གཡས་པར་བཟུང་བའི་མེ་མདའི་ཞབས་གཞུག་དེ་རྐུབ་
སྟེགས་ཀྱི་ལག་སྐྱོར་དུ་གྱུར་པ་དང་། རྟ་སྒ་དེ་ལྡེམ་ཤུགས་ཅན་གྱི་རྐུབ་སྟེགས་སུ་གྱུར། ཁོས་
མིག་ཕྱེ་ནས་ལྟ་དུས་རྐང་བ་ཡོབ་ཆེན་དུ་སྤོས་མེད་པར་པང་ལེབ་ཀྱི་མཐིལ་ཤིང་བརྒྱབ་
ཡོད་པའི་གཞུང་སྒྲུབ་ཁང་ཞིག་གི་ཅོག་ཙེའི་འགྲམ་དུ་བསྡད་འདུག
ངས་ཁྱོད་ཚོར་བཤད་འདོད་པ་ནི། ཧྭ་ཨར་སྲང་ལམ་གྱི་ཏུའོ་ཏི་སེན-ཏི་ཁོ་ཨར་ཀུང
སི་ཡི་ཏུའོ་ཏི་སེན་གྱིས་མིག་ཕྱེ་བ་ན། དྲུང་ཡིག་གཙོ་བོ་པོ་པོ་ཏི་ཁོའི་ཅོག་ཙེའི་འགྲམ་དུ
འགྲེང་སྟེ་དོགས་སྣང་དང་བཅས་ཁོ་ལ་ཅི་ཞིག་བཤད་འདོད་པ་འདྲ། ཁང་རྩེག་ཕྱི་རོལ་གྱི་
རླངས་འཁོར་གྱི་སྒྲ་དང་ཁང་བའི་ནང་གི་རླུང་འཁོར་གྱི་སྒྲ་དེ་ནི་གཉིད་ལྡོག་པར་བསྐུལ་
པའི་གཉིད་གླུ་ཞིག་དང་འདྲ།
ཏུའོ་ཏི་སེན་གྱིས་མི་ཕྱེ་ནས “ཧའེ། པོ་པོ་ཏི། ང་གཉིད་ལོག་འདུག ངས་རྨི་ལམ་ཡ་
མཚན་ཞིག་རྨིས་བྱུང་། དོན་དག་ཅི་ཡོད” ཅེས་དྲིས།
ཐེ་ལི་ཞི་ཝེ་ལེན་མུའུ་སི་ཀུང་སི་ཡི་སྐུ་ཞབས་ཝེ་ལན་མུའུ་སི་ཡིས་ཕྱི་རོལ་ན་
བསྒུགས་འདུག ཁོ་ནི་ཨའེ་ཁོ་སི•ཧོའེ•ཆི་ཡི་མ་རྐང་རྩིས་ཐོ་རྩིས་རྒྱག་ཏུ་ཡོང་བ་རེད།
ཁོ་ད་ལྟ་བརྡིབས་ནས་སྤྲང་བོར་གྱུར་འདུག ཁྱོད་ཀྱི་ཡིད་ན་ཡོད་དམ། སྐུ་ཞབས”
ཞེས་བཤད།
རེད་རེད། ངའི་ཡིད་ན་ཡོད། པོ་པོ་ཏི། དེ་རིང་ཨའེ་ཁོ་སི“ཧོའི•ཆི་ཡི་ཚོང་གི་གནས་
ཚུལ་ཇི་འདྲ་རེད་
སྐུ་ཞབས “སྒོར་གཅིག་དང་ཞོ་བརྒྱད་སྐར་ལྔ་རེད” ཟེར།
“དེ་ལྟར་རྩིས་རྒྱོབས།”
པོ་པོ་ཏི་ཡིས་སེམས་མི་བདེ་བའི་རྣམ་པའི “དགོངས་པ་མ་འཚོམས། ངས་ད་དུང་ཅིག་
བཤད། ངས་སྔོན་ཏག་ཏག་ལ་ཝེ་ལན་མུའུ་དང་ཁ་བརྡ་བྱས། སྐུ་ཞབས་ཏུའོ་ཏེ་སེན། ཁོ་ནི་
ཁྱོད་ཀྱི་གྲོགས་པོ་རྙིང་བ་ཞིག་རེད། དོན་ངོ་མར་ཁྱོད་ཀྱིས་ཨའེ་ཁོ་སི•ཧོའེ•ཆི་ཡི་མ་རྐང་
སྒེར་སྡོམ་བྱས་ཡོད། ངས་འདང་བརྒྱབ་ན་ཁྱོད་ཀྱིས། འོ། ཁྱོད་ཀྱིས་ཁོར་བཙོངས་པའི་རིན་
གོང་ནི་ཞོ་དགུ་དང་སྐར་བརྒྱུད་ཡིན། གལ་ཏེ་ཚོང་རའི་གནས་ཚུལ་ལྟར་རྩིས་བརྒྱབ་ན།
ཁོས་ཁྱིམ་ཚང་ཧྲིལ་བོ་སྟོང་བར་ཕུད་ནས་ཡོད་ཚད་བྱིན་ན་ད་གཟོད་སོད་པ་ཡིན།”
སྐབས་དེར་ཏུའོ་ཏི་སེན་གྱི་གདོང་ལ་གདུག་རྩུབ་ཆེ་བའི་རྣམ་པ་ཞིག་དང་སྙིང་རྗེ
མེད་པའི་འདོད་རྔམ་ཞིག་མངོན། སྐབས་དེར་ཁོའི་རང་གཟུགས་ངོ་མ་ཕྱིར་མངོན། དེ་
ནི་ཚུལ་ལྡན་གྱི་ཁང་རྩེག་ཅིག་གི་སྒེའུ་ཁུང་ལས་གདུག་རྩུབ་ཆེ་བའི་ངོ་གདོང་ཞིག་ཕྱིར་
མངོན་པ་དང་མཚུངས།
ཁོས་དེ་སྒོར་མོ་གཅིག་དང་ཞོ་བརྒྱད་ཟུར་ལྔ་ལྟར་རྩིས་རྒྱོབས། པོ་ལི་ཝེ་ཨར་གྱིས་
གཉིས་མི་ཐེག་ཅེས་ཟེར།

མཇུག་མཐའི་རྒྱུན་ལྗང་སྦ་ཤིང་གི་ལོ་མ།

ཝོ་ཧྲིང་ཐོན་ཐང་ཆེན་ནུབ་ཕྱོགས་ཀྱི་ཁུལ་ཆུང་ཆུང་ཞིག་ཏུ་རྒྱ་ལམ་ནི་དྲ་བར་དྲས་
ཏེ “སྲང་ཤུར” ཞེས་པའི་སྲང་ལམ་ཆུང་ཆུང་མང་པོར་གྱེས་འདུག “སྲང་ཤུར” དེ་དག་
གིས་ནི་ཡ་མཚན་གྱི་ཟུར་ཚད་དང་འཁྱོག་ཐིག་མང་པོར་གྲུབ་ཡོད་དེ། སྲང་ལམ་གཅིག་
རང་ལའང་བསྣོལ་མཚམས་གཅིག་གཉིས་རེ་ཡོད་པ་རེད། ཐེངས་ཤིག་ལ་སྒྱུ་རྩལ་པ་ཞིག་
གིས་སྲང་ལམ་དེ་འདྲ་ལ་རང་གི་ཡོན་ཏན་ལྡན་པ་རྟོགས་པར་གྱུར། གལ་སྲིད་ཚོང་པ་
ཞིག་གིས་རང་གི་ཚོན་རྩི་དང་ཤོག་བུ། རི་མོའི་རས་གཞིའི་དོམ་བསྡུ་རུ་སོང་ཚེ། སྲང་
ལམ་དེར་གཡས་དཀྱོག་གཡོན་སྐོར་ཡང་ཡང་བྱས་མཐར། གློ་བུར་དུ་ཆད་དངུལ་གཅིག་
ཀྱང་བསྡུ་མ་ཐུབ་པར་ལག་སྟོང་དུ་ལོག་པའི་རང་ཉིད་ལ་ཕྲད་ཚེ། ད་གཟོད་དོན་སྙིང་
ཆེན་པོ་ལྡན་པ་ཤེས་ཐུབ།
རྒྱུ་རྐྱེན་དེ་འདྲའི་དབང་གིས། སྒྱུ་རྩལ་དོན་དུ་གཉེར་མཁན་གྱི་མི་དག་ཅང་མ་
འགོར་པར་གནའ་བོའི་ཁྱད་ཆོས་མ་ཉམས་གསལ་ལེར་མངོན་པའི་ཀོ་ལིན་ཝེ་ཀྲི་སྡེ་བ་
འདིར'སླེབས་བྱུང་། ཁོ་ཚོ་ཕར་མྱུག་ཚུར་མྱུག་བྱས་ཏེ་བྱང་ཕྱོགས་སུ་གཏད་ཡོད་པའི་དྲ་
མ་དང་། དུས་རབས་བཅོ་བརྒྱད་པའི་ཟུར་གསུམ་དབྱིབས་ཅན་གྱི་རྩིག་པ། ཧོ་ལན་ལུགས་
ཀྱི་ལྕོག་ཁང་། གླ་ཡོན་དམའ་བའི་སྡོད་ཁང་སོགས་འཚོལ་བར་བྱེད། དེར་མཐུད་ནས་ཁོ་
ཚོ་ཡང་རྒྱ་ལམ་དྲུག་པར་ཕྱིན་ཏེ་གཤའ་ཡིས་བཟོས་པའི་ཕོར་བ་འགའ་དང་སྲོ་ཟངས་རེ་
གཉིས་ཉོས་ཡོང་སྟེ “སྒྱུ་རྩལ་ཁུལ" རང་གྲུབ་པ་རེད།
སུའུ་ཨའེ་དང་ཆུང་ཧྲན་གཉིས་ཀྱིས་རྒྱུ་གྱོ་མོ་ལས་གྲུབ་པའི་རྩེག་རིམ་གསུམ་ཅན་
གྱི་ཐོག་ཁང་དམའ་མོ་ཞིག་གི་ཡང་སྟེང་དུ་མོ་གཉིས་ཀྱི་རི་མོ་འབྲི་ས་བཀོད་སྒྲིག་བྱས་
འདུག “ཆུང་ཧྲན” ཟེར་བ་ནི་ཆུང་ནཱ་ཞེས་པའི་གཅེས་མིང་ཡིན། མོ་གཉིས་ལས་གཅིག་
ནི་མེན་དབྱིན་ཁུལ་ནས་ཡོང་བ་དང་། ཅིག་ཤོས་ཀྱི་ཕ་ཡུལ་ནི་ཁེ་ལི་ཧྥོ་ཉི་ཡ་ཀྲོའུ་ཡིན།
མོ་གཉིས་ནི་རྒྱ་ལམ་བརྒྱད་པ་ན་ཏེར་མེང་ཉི་ཀར་ཟེར་བའི་ཟ་ཁང་ཞིག་ཡོད་པའི་ནང་
མགྲོན་ཟས་ཟ་སྐབས་ཐོག་མར་ངོ་ཕྲད་ཅིང་། ཕན་ཚུན་ལབ་གླེང་བྱས་པ་བརྒྱུད། གཉིས་
ཀའི་སྒྱུ་རྩལ་དང་བཟའ་བཏུང་། གྱོན་ཆས་སོགས་གང་ཐད་ཀྱི་མོས་པ་ཧ་ཅང་མཐུན་པོ་
བྱུང་བས། མཉམ་འབྲེལ་བྱས་ནས་རི་མོ་འབྲི་སའི་ཁང་བ་དེ་གླས་པ་རེད།
དེ་ནི་ཟླ་ལྔ་པའི་སྐབས་ཀྱི་དོན་ཡིན། ཟླ་བཅུ་གཅིག་པར་སླེབས་ཙ་ན། སྙིང་རྗེ་མེད་
ཅིང་མིག་དབང་གིས་མཐོང་བ་མིན་ལ། སྨན་པ་དག་གིས་དེ་ལ “གློ་ཚ” ཞེས་མིང་དུ་
བཏགས་པའི་མ་བོས་མགྲོན་པོ་ཞིག་སྒྱུ་རྩལ་ཁུལ་དུ་གཟུགས་མེད་ཀྱི་བརྟུལ་ཞུགས་སུ་རྒྱུ་
བཞིན་འདུག་པར་མ་ཟད། གྲང་ལ་འཁྱག་པའི་མཛུབ་མོ་བསྲིངས་ཏེ་འདི་གར་ནོམ་ཉུག་
དང་ཕ་གིར་རེག་རེག་བྱས། ཐང་ཆེན་གྱི་ཤར་ཕྱོགས་སུ། ངན་པ་གཏེ་བོ་དེ་འཛེམ་དོགས་
ཅི་ཡང་མེད་པར་ཡན་པོར་རྒྱུ་བཞིན་ཡོད། དོན་རྐྱེན་ངན་པ་སློང་ཐེངས་རེ་རེར། གྱོང་རེག་
པའི་མི་ནི་བཅུ་ཕྲག་འགའ་རེ་ཡོད་འདུག ཡིན་ནའང་། སྣེ་མང་ཉོག་འཛིང་ཆེ་ཞིང་དོག་
ལ་སྔོ་དྲེག་གིས་ཀུན་ནས་ཁྱབ་པའི “སྲང་ཤུར” དུ་སླེབས་འཕྲལ། ལྟས་ངན་དེའི་གོམ་
སྟབས་ནི་སྒྲོག་ཏུ་ཚུད་པ་ལྟར་ཇེ་དལ་ལ་སོང་།
“སྐུ་ཞབས་གློ་ཚ” ནི་ཁྱོད་ཚོས་གླེང་བའི་དབུལ་པོ་སྐྱོར་ཞིང་ནུས་མེད་སྙོར་བའི་སྐུ་
དྲག་ཅིག་ནི་ཡེ་ནས་མིན། ཉམ་ཆུང་གི་སྐྱེས་སྨན་གང་ལ་ཁེ་ལི་ཧྥོ་ཉི་ཡའི་ནུབ་རླུང་ཕོག་
སྟེ་ཟོ་མདངས་ཡལ་བར་གྱུར་ཐོག དྲག་པོའི་ཁུ་ཚུར་མངའ་ཞིང་ཁྲོ་བའི་དབུགས་རྒོད་
རྔམ་པའི་གཏེ་བོ་དེའི་རྩིས་མཐོང་ག་ལ་ཐེག་སྲིད། ཡིན་ནའང་དེ་ཡིས་སྙིང་རྗེ་མེད་པར་
ཆུང་ཧྲན་ལ་རྡུང་རྡེག་བགྱིས་སོང་། མོ་ལྕགས་རྩི་བྱུགས་པའི་མལ་ཁྲི་ཞིག་གི་སྟེང་དུ་ཉལ་
འདུག་ལ། འཕག་འགུལ་ཏོག་ཙམ་ཡང་མེད་པར་ཧོ་ལན་གྱི་རྣམ་པ་མངོན་པའི་དྲ་མ་དེའི་
ཁ་གཏད་ཀྱི་རྒྱུ་གྱོ་མོ་ལས་གྲུབ་པའི་རྩིག་ངོས་དེར་མིག་ཕུར་ཚུགས་སུ་ཅེར་འདུག
ཉིན་ཞིག་གི་ཞོགས་པར། ནད་བཅོས་ཀྱི་ལས་ལ་བྲེལ་བའི་སྨན་པ་དེས་རང་གི་
གཟེངས་པའི་སྨིན་མ་སྐྱ་བོ་དེ་ཡར་མར་འགུལ་ཙམ་བྱས་རྗེས། སུའུ་ཨའེ་ནི་ཁང་བའི་ཕྱི་
ཁྱམས་སུ་ཤོག་ཅིག་ཅེས་པའི་བརྡ་བཏང་།
“ངས་བལྟས་ན་མོའི་ནད་གཞི་ལ་རེ་བ་ཉག་ཅིག་ལས་མི་འདུག་སྟེ།” ཁོས་དེ་ལྟར་
ཆད་ཞོར་དུ་ལུས་དྲོད་དཔྱད་ཆས་ཀྱི་སྦུག་ནང་གི་དངུལ་ཆུ་མར་གཡུག་གཡུག་ཙམ་བྱས་
བྱུང་ལ། མཐུད་ནས “རེ་བ་ཉག་ཅིག་པོ་དེ་ནི་མོ་རང་ཉིད་མུ་མཐུད་དུ་འཚོ་འདོད་ཡོད་
མེད་ཀྱི་སྟེང་ན་འདུག གལ་སྲིད་མི་རྣམས་གསོན་མི་འདོད་ཅེས་ཟེར་ན་ནི་རང་མོས་ཀྱིས་
པུར་སྦྱོང་ལས་ཁུངས་ཀྱི་ཁེ་ཚོང་ལ་རྒྱབ་སྐྱོར་བྱས་པ་ཡིན་ལ། དེ་འདྲའི་བསམ་ཚུལ་བྱུང་
ཚེ་འཚོ་བྱེད་ཀྱི་སྨན་དཔྱད་ལའང་ནུས་པ་ཀུན་ནས་ཉམས་སོང་བ་དང་འདྲའོ། །ཁྱོད་དང་
མཉམ་དུ་སྡོད་པའི་ལྕམ་ཆུང་དེ་ཡི་དྲན་ཚུལ་ཞིག་ལ། མོ་དྲག་འགྲོ་བའི་རེ་བ་ཞིག་གཏན་
ནས་མི་འདུག་སྙམ་གྱིན་ཡོད། མོ་ལ་སེམས་ཁྲལ་གཞན་ཞིག་ཡོད་པ་མིན་ནམ” ཞེས་དྲིས།
སུའུ་ཨའེ་ཡིས “མོ་ཟེར་རམ། མོའི་རེ་བ་ནི་ཉིན་ཞིག་སོང་ནས་ན་པུའུ་ལེ་སི་མཚོ་
ཁུགས་དེ་རི་མོར་འབྲི་འདོད་པ་རང་རེད” ཅེས་ལན་བཏབ།
“རི་མོ་འབྲི་ཟེར་རམ། འཆལ་གཏམ་མ་ལབ་ཅིག མོའི་སེམས་སུ་འདང་རྒྱག་རིན་
ཡོད་པའི་དོན་དག་རེ་མེད་དམ། དཔེར་ན་སྐྱེས་པ་ལྟ་བུ།
“སྐྱེས་པ་ཟེར་རམ།” སུའུ་ཨའེ་ཡིས་དྭངས་ཤིང་གསལ་བའི་སྐད་ཀྱིས་དེ་ལྟར་སྨྲས་རྗེས།
ཡང “སྐྱེས་པ་ནི་འདང་རྒྱག་རིན———འོ། ད་མི་བཤད། མིན། སྨན་པ་ལགས། དེ་འདྲའི་
དོན་དག་ཅིག་རྩ་བ་ནས་ཡོད་མི་སྲིད” ཟེར།
“འོ་ན་ལུས་སྟོབས་ཉམས་པའི་ཆ་ལ་འབྲེལ་བ་ཡོད་ཁོ་ཐག་རེད།” སྨན་པས་དེ་ལྟར་
བཤད་རྗེས “ཁོ་བོས་ངེས་པར་རང་གིས་ཤེས་པ་ཡོད་ཚད་བཀོལ་ཅིང་། ཚན་རིག་གི་ནུས་
པས་ཐིངས་ཚད་ལ་དཔགས་ཏེ་མོ་ལ་སྨན་བཅོས་བྱེད་ངེས། ཡིན་ནའང་ངའི་ནད་པས་ཤིང་
རྟ་ག་འདྲ་ཞིག་གིས་མོའི་པུར་སྒམ་སྐྱེལ་མ་བྱེད་པ་ལ་འདང་རྒྱག་པར་ཕྲད་ཐེངས་རེར།
ངས་སྨན་གྱི་གསོ་བཅོས་ནུས་པའི་བརྒྱ་ཆའི་ལྔ་བཅུ་མི་འཕྲི་ཀ་མེད་ཡིན། གལ་ཏེ་ཁྱོད་
ཀྱིས་མོ་ལ་དགུན་དུས་ཀྱི་ཤམ་ལྭའི་ཕུ་ཐུང་གི་རྣམ་པར་སྤྲོ་བ་ཡོད་དུ་བཅུག་སྟེ། དེ་འབྲེལ་
གྱི་འདྲི་ཚིག་རེ་འདོན་ཐུབ་པ་བྱུང་ཚེ། བདག་གིས་མོ་དྲག་སྐྱེད་འབྱུང་བའི་གོ་སྐབས་བཅུ་
ཆའི་གཅིག་ནས་ལྔ་ཆའི་གཅིག་ལ་སྤར་བར་ཁག་ཐེག་བྱ་ཐུབ” ཅེས་བཤད་བྱུང༌།
སྨན་པ་སོང་ཤུལ་དུ། སུའུ་ཨའེ་ནི་མིག་ཆུ་ཤམ་ཤམ་རྡོལ་བཞིན་རང་གི་ལས་ཤག་ཏུ་
འཛུལ་ཏེ་ཡུན་རིང་ངུས། འཇར་པན་པས་བཟོས་པའི་ཤོག་བུའི་ལག་ཕྱིས་ཤིག་གིས་ཕྱིས་
ནས་དེ་ཉིད་རྡོག་རིལ་དུ་བྱས་འདུག དེའི་རྗེས་ནས་མོས་རི་མོའི་བྲི་གདན་ལག་ཏུ་བཟུང་
ཞིང་། ལ་ཀོ་ཐའེ་མུའུ་གླུའི་དབྱངས་རྟ་ཞིག་ཤུ་སྒྲར་འགུགས་བཞིན་གོམ་སྟབས་ཆེན་པོས་
ཆུང་ཧྲན་གྱི་ཁང་བའི་ནང་དུ་ཕྱིན།
ཆུང་ཧྲན་མལ་ཐུལ་ནང་དུ་འཛུལ་ནས་ཉལ་འདུག་ལ། གདོང་སྒེའུ་ཁུང་གི་ཕྱོགས་སུ་
གཏད་དེ་གྲག་འགུལ་ཅི་ཡང་མི་འདུག སུའུ་ཨའེ་ཡིས་མོ་གཉིད་འདུག་སྙམ་ནས་དབྱངས་
སུ་འགུགས་པའི་ཤུ་གླུ་དེ་ལམ་སང་ལེན་མཚམས་བཞག
མོས་རི་མོ་བྲི་གདན་གྱི་གཞི་རྡང་ལེགས་པོར་བཙུགས་རྗེས། དུས་དེབ་ཁང་ཞིག་གི་
ཚབ་བྱས་ནས་སྒྲུང་ཐུང་ཞིག་ལ་ལྕགས་སྨྱུག་གིས་འབྲི་འོས་པའི་བར་འཇུག་རི་མོ་དེ་འབྲི་
མགོ་བརྩམས། གཞོན་སྐྱེས་རི་མོ་པས་དུས་དེབ་ངོས་ཀྱི་སྒྲུང་གཏམ་ལ་བར་འཇུག་རི་མོ་
བྲིས་པ་བརྒྱུད་ནས་སྒྱུ་རྩལ་གྱི་ལམ་བུར་སྙེག་པའི་རྨང་གཞི་འདིང་དགོས་པར་མ་ཟད།
སྒྲུང་གཏམ་དེ་དག་ཀྱང་ན་གཞོན་རྩོམ་པ་པོ་རྣམས་ཀྱིས་རྩོམ་རིག་གི་ལམ་བུ་བདེ་མཉམ་
ཡོང་ཕྱིར་གསར་རྩོམ་བྱས་པ་ཁོ་ནའོ། །
ལ་རྟ་མཆོག་འགྲེམ་སྟོན་ཚོགས་འདུའི་སྟེང་དུ་གོན་པའི་མཛེས་སྡུག་གི་སྐྱ་མིའི་དོར་མ་
སུའུ་ཨའེ་ཡིས་སྒྲུང་གཏམ་ནང་གི་མི་སྣ་གཙོ་བོ་སྟེ། ཨའེ་ཏ་ཧོ་ཁུལ་གྱི་ཕྱུགས་རྫི་དེ་
ཞིག་དང་ཤེལ་མིག་ཡ་གཅིག་ཅན་ཞིག་བཅས་འབྲི་བཞིན་པའི་སྒང་ལ། གློ་བུར་ཆུང་ཞིང་
ཉམ་ཐག་པའི་སྐད་གདངས་ཤིག་ལན་དུ་མར་གྲག་པ་ཐོས་པས། མོ་རྟབ་རྟབ་པོར་མལ་ཁྲིའི་
གམ་དུ་སོང་།
ཆུང་ཧྲན་གྱིས་མིག་ཟུང་ཆེས་ཆེར་གདངས་ཤིང་། དྲ་མའི་ཕྱི་རོལ་ལ་བལྟས་
ནས་གྲངས་ཀ་བགྲང་བཞིན་འདུག གསལ་བར་བཤད་ན་ལྡོག་ནས་གྲངས་ཀ་འདྲེན་
བཞིན་མཆི།
“བཅུ་གཉིས།” མོས་དེ་ལྟར་བརྩིས་ཏེ་ཡུད་ཙམ་འགོར་སོང་ལ། དེ་ནས “བཅུ་
གཅིག” ཅེས་འདྲེན་པར་བྱེད། མཐུད་ནས “བཅུ།” “དགུ” ཞེས་བགྲངས་བྱུང་། དེའི་
རྗེས་སུ་ཕལ་ཆེར་སྔ་ཕྱི་འབྲེལ་བའི་ཚུལ་དུ “བརྒྱད།” “བདུན” ཞེས་བརྩིས་འོང་།
སུའུ་ཨའེ་ཡིས་སེམས་ཁུར་གྱི་ཉམས་དང་བཅས་སྒེའུ་ཁུང་ཕྱི་རོལ་ཏུ་བལྟས་ཤིང་།
གྲངས་ཀ་ཅི་ཞིག་བརྩི་རྒྱུ་ཡོད་པ་ཡིན་ནམ། ཕྱི་རོལ་ཏུ་མཐོང་ཐུབ་པ་ནི་སྟོང་ཞིང་རབ་
རིབ་ཀྱི་ལྷས་ར་ལས་གཞན། དབྱིན་ཁྲུ་ཉི་ཤུས་ཆོད་པའི་སར་རྒྱུ་སོ་ཕག་ལས་གྲུབ་པའི་ཁང་
བ་ཞིག་ཡོད་པ་དེའི་རྩིག་ལྡེབས་བཅས་རེད། ལོ་ཚོད་ཧ་ཅང་ཆེ་བའི་རྒྱུན་ལྗང་སྦ་ཤིང་ཞིག་
ཀྱང་འདུག་སྟེ། མདུད་ལོག་འཁྲིགས་པའི་རྩ་བ་དག་ནི་བསྐམས་ཟིན་ཀྱང་འཁྲིལ་ནས
རྩིག་པའི་ཕྱེད་ཙམ་ལ་སླེབས་འདུག སྟོན་དུས་ཀྱི་གྲང་རླུང་ངར་མོས་སྦ་ཤིང་རྩེ་ཡི་ལོ་མ་
ཕལ་ཆེར་གཏོར་ཚར་ལ། སྐྱ་ཐེར་ཐེར་དུ་འདུག་ཅིང་གྲངས་ཀ་ཉུང་ངུ་ལས་མེད་པའི་སྦ་
ཤིང་གི་ཡལ་ག་དག་ནི་ལྷོད་འགུལ་ཐེབས་ཤིང་ཁ་ཤོ་སྣ་རལ་ཅན་དུ་གྱུར་པའི་རྩིག་པ་དེར་
ཁེན་འདུག་པ་ལྟར་སྣང་ངོ་། །
“སེམས་དོན་ཅི་ཞིག་ཡོད་པ་ཡིན་ནམ། བརྩེ་བའི་གྲོགས་མོ་ལགས།” སུའུ་ཨའེ་
ཡིས་དེ་ལྟར་དྲིས།
“དྲུག” ཆུང་ཧྲན་གྱིས་དེ་ལྟར་བརྩིས་བྱུང་ལ། སྐད་གདངས་ཧ་ཅང་དམའ་བས་
རྣ་རྩར་ཤུབ་བུར་ཟློ་བ་དང་ཀུན་ནས་མཚུངས། “དེ་དག་ད་ལྟ་ལྷུང་ཚད་ཇེ་མགྱོགས་སུ་
གྱུར་འདུག ཉིན་གསུམ་གྱི་ཡར་སྔོན་ལ་ད་དུང་ལོ་མ་བརྒྱ་ཕྲག་གཅིག་ལ་ཉེ་བ་ཙམ་ཡོད་
པས། བརྩིས་བརྩིས་ཏེ་ང་ལ་མགོ་འཐོམ་མིག་འཕྲུལ་བྱུང་དུ་བཅུག ད་ལྟ་དངོས་གནས་
ལས་སླ་བོ་འདུག འོ། ཡང་གཅིག་ལྷུང་ཟིན་པས། ད་ནི་ལྔ་ལས་ལྷག་མི་འདུག"
“ལྔ་ཟེར་བ་ཅི་ཞིག་ཡིན་ནམ། བརྩེ་བའི་གྲོགས་མོ་ལགས། ཁྱོད་ཀྱི་སུའུ་ཨའེ་ལ་
བཤད་པར་འཚལ། ”
“ལོ་མ། རྒྱུན་ལྗང་སྦ་ཤིང་གི་ལོ་མ་རེད། བསྒུགས་ནས་མཇུག་མཐའི་ལོ་མ་གཅིག་
པོ་དེ་ལྟུང་འཕྲལ། ང་ཡང་འགྲོ་དགོས་པ་རེད། ཚུལ་དེ་ངས་ཉིན་གསུམ་གྱི་སྔོན་ནས་རྟོགས་
སོང་། ཅི་རེད། སྨན་པས་ཁྱོད་ལ་བཤད་མ་སོང་ངམ།”
“ཨ་ཙི། ངས་གཞི་མེད་དོན་སྟོང་གི་སྐད་ཆ་དེ་འདྲ་ཞིག་ཡེ་ནས་མ་གོ” སུའུ་ཨའེ་
ཡིས་གདོང་ལ་སྣང་མེད་ཀྱི་ཉམས་ཤིག་མངོན་བཞིན་ཅི་མི་སྙམ་པར “སྦ་ཤིང་གོག་པོའི་
ལོ་མ་དང་ཁྱོད་ཀྱི་ནད་གཞི་ལ་འབྲེལ་བ་ཅི་ཞིག་ཡོད་དམ། ཁྱོད་གདོད་ནས་རྒྱུན་ལྗང་
སྦ་ཤིང་དེ་ལ་དགའ་བ་མིན་ནམ། ད་ཆོག་གི པྲ་ཚག་མ་ཁྱོད། གླེན་རྟགས་མི་སྟོན་པར་
འཚལ། རེད་ཡ། ངས་བརྗེད་འདུག ད་ནངས་ཞོགས་པར་སྨན་པས་ང་ལ་བཤད་པ་ལྟར་
ན། ཁྱོད་མྱུར་དུ་དྲག་སྐྱེད་འབྱུང་བའི་གོ་སྐབས་ནི། འོ། ང་ལ་འདང་ཞིག་རྒྱག་ཏུ་ཆུགས་
དང་། ཁོས་ཇི་ལྟར་བཤད་པ་ཡིན་ནམ། རེད། ཁོས་ཁྱོད་ཇེ་བཟང་དུ་འགྲོ་བའི་རེ་བ་བཅུ་
དང་གཅིག་གི་བསྡུར་ཚད་རེད་གསུངས་བྱུང་། ཨ་ཙི། དེ་ནི་ང་ཚོ་ཉིག་ཡའོ་ཡི་སྲང་ལམ་
གྱི་རླངས་འཁོར་ལ་འདུག་པའམ།
ཡང་ན་ཁང་བ་གསར་བ་ལས་པའི་ལས་གནས་སུ་འགྲོ་
བ་དང་མཚུངས་པར། བློ་ཡུལ་ལས་འགོངས་པའི་དོན་རྐྱེན་ལ་ཕྲད་འགྲོ་བའི་གོ་སྐབས་
ཕལ་ཆེར་མེད། ད་ལྟ་ཁུ་དྭངས་ཤིག་འཐུང་བར་འཚལ། སུའུ་ཨའེ་ལ་མུ་མཐུད་དུ་རི་མོ་
འབྲི་རུ་ཆུགས་དང་། ངས་དེ་སྐུ་ཞབས་རྩོམ་སྒྲིག་པ་ལ་བཙོངས་རྗེས། ཐོབ་པའི་དངུལ་
གྱིས་ངའི་ནད་བདག་གིས་ཟིན་པའི་བྱིས་པར་རྒུན་ཆང་དམར་པོ་ཉོ་ཆོག་ལ། ད་དུང་ཕག་
ཤ་ལེབ་མོ་ཉོས་ཏེ་མོའི་ཟ་རྔམ་གྱི་བདའ་བ་དེའང་སོད་པ་ཞིག་བྱ་ཆོག” ཅེས་ལབ་བྱུང་།
“ཁྱོད་ཀྱིས་ད་ནས་བཟུང་ཆང་ཟེར་བ་ཞིག་ཉོ་མི་དགོས།” ཆུང་ཧྲན་གྱིས་དེ་སྐད་
སྨྲས་རྗེས་མུ་མཐུད་དུ་དྲ་མའི་ཕྱི་རོལ་ལ་ཕུར་ཚུགས་སུ་བགྲད་བྱུང་། ཡུད་ཙམ་ནས་ཉམ་
ཐག་པའི་ངག་གིས “ཡང་ལེབ་མོ་ཞིག་ལྷུང་ཐལ། མིན། ངས་ཁུ་དྭངས་མི་འཐུང་། ད་ནི་
ལོ་མ་ལེབ་མོ་བཞི་ལས་ལྷག་མི་འདུག ངའི་རེ་བ་ནི་ས་མ་རུབ་སྔོན་ལ་མཇུག་མཐའི་
སྦ་ཤིང་ལོ་མ་དེ་མར་ལྷུང་བའི་ངང་ཚུལ་མཐོང་འདོད་དེ། དེའི་དུས་ང་ཡང་འགྲོ་རན
སོང”ཟེར།
“སྙིང་ནས་བརྩེ་བའི་ཆུང་ཧྲན།” སུའུ་ཨའེ་ཡིས་ཁོག་སྟོད་མར་སྒུར་ཏེ་མོ་ལ “ཁྱོད་
ཀྱིས་ངས་རི་མོ་བྲིས་ནས་མ་ཚར་བའི་སྔོན་ལ། མིག་མི་འབྱེད་པ་དང་དྲ་མའི་ཕྱི་རོལ་ཏུ་
མི་ལྟ་ཞེས་ཁས་ལེན་པར་འཚལ། རི་མོ་དེ་དག་ངས་སང་ཉིན་སྤྲད་དགོས་པས། ང་ལ་འོད་
མཁོ་བ་ཡིན། གཞན་དུ་ན་ངས་སྔ་མོ་ནས་དྲ་ཡོལ་ཕབ་ཡོད་ངེས” ཞེས་སྨྲས་བྱུང་།
“ཁྱོད་ཁང་བ་ཅིག་ཤོས་ཀྱི་ནང་དུ་སོང་ནས་བྲིས་ན་མི་ཆོག་གམ།” ཆུང་ཧྲན་གྱིས་
འཁང་རའི་ངག་གིས་དེ་ལྟར་དྲིས།
“ང་ཁྱོད་དང་མཉམ་དུ་འདི་གར་འདུག་རྒྱུ་ཡིན།” སུའུ་ཨའེ་ཡིས “ཡང་ཅིག་
བཤད་ན་ཁྱོད་ཀྱིས་མུ་ནས་མུར་འབྲེལ་མེད་དོན་མེད་ཀྱི་སྦ་ཤིང་གི་ལོ་མ་དག་ལ་ཅེར་ནས་
འདུག་པར་ངས་གོ་བ་མི་ལོན”ཟེར།
“ཁྱོད་ཀྱིས་བྲིས་ཚར་མ་ཐག་ང་ལ་བཤད་པར་འཚལ།” ཆུང་ཧྲན་གྱིས་མིག་ཟུང་
བཙུམས་ནས་དེ་སྐད་སྨྲས། མོའི་ངོ་མདངས་སྐྱ་ལ་ཁ་ཁུ་སིམ་མེར་ཉལ་འདུག་པའི་ངང་
ཚུལ་ནི་ལྡེར་བཟོས་སྣང་བརྙན་ཞིག་ཐང་ལ་འགྱེལ་བ་དང་རྣམ་དབྱེར་མ་མཆིས། མོས་
མཐུད་ནས“ངས་མཇུག་མཐའི་སྦ་ཤིང་ལོ་མ་ལྷུང་བའི་ཚུལ་ལ་ལྟ་འདོད་པའི་རྐྱེན་གྱིས་
ཡིན། ངས་བསྒུགས་ནས་བསྲན་མི་ཚུགས། འདང་བརྒྱབ་ནས་སུན་སྣང་ཡང་སྐྱེས་བྱུང་།
ད་ནི་ཀུན་ལས་ཐར་བར་འདོད་དེ། སྙིང་རྗེ་ཞིང་སུན་སྣང་གིས་ཁེངས་པའི་སྦ་ཤིང་གི་ལོ་མ་
ཞིག་དང་འདྲ་བར་ཤར་ཤར་ངང་ཐུར་ནས་ཐུར་དུ་ལྷུང་བར་འདོད། ལྟུང་བར་འདོད” ཅེས་
ཉམ་ཐག་ངག་གིས་སྨྲས་སོང་།
“ཁྱོད་ཡུད་ཙམ་ལ་གཉིད་ཅི་ཐུབ་བྱོས་དང་།” སུའུ་ཨའེ་ཡིས་དེ་ལྟར་ལབ་རྗེས “ང་
སོང་ནས་པེར་མེན་བོས་ཡོང་། ཁོས་ང་ལ་དབེན་སར་སྡོད་པའི་གཏེར་འདོན་བཟོ་པ་རྒན་
པོ་དེའི་མ་དཔེ་བྱེད་དགོས། ང་སོང་ཚེ་སྐར་མ་གཅིག་ལྷག་ལས་མི་འགོར་བས། ཕྱིར་ཡོང་
རག་བར་དུ་གཏན་ནས་མ་འགུལ”ཟེར།
རྒན་པོ་པེར་མེན་ནི་ཐོག་ཁང་གི་ཁང་བ་རྟིང་མའི་ནང་དུ་བསྡད་ཡོད་པའི་རི་མོ་པ་
ཞིག་སྟེ། ལོ་དྲུག་ཅུ་ལྷག་ལ་བུད་ཡོད། ཁོ་ལ་སྨི་ཁའེ་ལང་ཆི་ལུའོ་ཡིས་བཞེངས་པའི་མོ་
ཞིའི་འཇིམ་བརྙན་ལ་ཡོད་པའི་སྨ་ར་དེ་ལྟ་བུ་ཞིག་འདུག་སྟེ། ས་ཏི་ཨརདང་འདྲ་བའི་
མགོ་བོ་ལས་གདོན་ཕྲུག་གི་ལུས་པོ་དང་འདྲ་བའི་སྟེང་འཁྱིལ་བརྒྱབ་ནས་དཔྱངས་འདུག
པེར་མེན་ནི་སྒྱུ་རྩལ་ལས་རིགས་ཁྲོད་དུ་བསམ་དོན་ཡིད་བཞིན་མ་གྲུབ་པའི་མི་ཞིག་སྟེ།
ཁོས་ལོ་བཞི་བཅུའི་རིང་ལ་རི་མོ་བྲིས་ཀྱང་། སྒྱུ་རྩལ་གྱི་ལྷ་མོ་དང་བར་ཐག་ཉེ་བར་བྱེད་
མ་ཐུབ་པར་མ་ཟད། མཐའ་ན་མོའི་ཕྱུ་པ་རིང་བོའི་འདབས་ཀར་ཡང་རེག་མ་ནུས། ཁོས་
ནམ་རྒྱུན་ཁ་ནས་འགྲན་པའི་ཟླ་དང་བྲལ་པའི་རི་མོ་ཞིག་འབྲི་རྒྱུ་ཟེར་ཡང་ལག་གཏན་
ནས་འགུལ་མ་མྱོང་། ལན་རེར་ཚོང་ལས་རི་མོ་དང་བརྡ་ཁྱབ་རི་མོ་འགའ་རེ་བྲིས་པ་ཕུད།
ཉེ་བའི་ལོ་འགའི་ནང་རི་མོ་གཅིག་ཀྱང་འབྲི་མགོར་མ་སོང་། ཁོས་ནམ་རྒྱུན“སྒྱུ་རྩལ་
ཁུལ”དེར་ཆེད་ལས་མ་དཔེ་བྱེད་མཁན་གླ་མི་ནུས་པའི་ན་གཞོན་སྒྱུ་རྩལ་པ་དག་གི་
མ་དཔེ་བྱས་ནས་རྔན་པ་ཨེན་ཙམ་རེག་ཐབས་བྱེད་ཅིང་འདུག ཁོས་སྤ་མའི་ཆང་རག་
འཐུང་ཐེངས་རེར་ཚད་ལས་བདའ་འགྲོ་བས། རྫོགས་རྒྱུ་མེད་པའི་བྲེ་མོའི་གཏམ་གྱིས་མ་
འོངས་པའི་ཕུལ་བྱུང་བརྩམས་ཆོས་དེ་གླེང་བར་བྱེད། དེ་ལས་གཞན་ད་དུང་ཁོ་ནི་སྲོག་
རླུང་ལང་སླ་བའི་རྒད་པོ་བོངས་ཆུང་ཞིག་སྟེ། གཞན་དག་གི་ཞི་འཇམ་ངག་གི་གཤིས་ཀ་དེ་
རྩལ་མ་གཉིས་ཀ་སྲུང་སྐྱོབ་བྱེད་མཁན་གྱི་སྒོ་ཁྱི་བཙན་པོ་ཡིན་པར་རློམ་ཞིང་མཆིས།
ཁོའི་བློ་ལ་གཏན་ནས་འབབ་ཀྱིན་མེད། དེ་ལྟ་ནའང་རང་ཉིད་ནི་སྟེང་ཁང་གི་ན་གཞོན་སྒྱུ་
སུའུ་ཨའེ་ཡིས་སྒྲོན་འོད་མག་མོག་འཁྱིལ་བའི་རྟིང་ཁང་ནང་ཆང་དྲི་ཀྱི་ལི་ལི་
དཀར་ཞིང་སྟོང་བའི་རས་གཞི་ཞིག་དམ་པོར་བརྒྱངས་ཡོད་ལ། རས་གཞི་དེ་ཡིས་རང་གི་
ངོས་སུ་རི་མོ་པ་རྒན་པ་དེའི་སྨྱུག་རིས་འབབ་པར་ལོ་ཡི་ཁྱུད་མོ་ཉེར་ལྔར་བསྒུགས་ཟིན།
མོས་ཆུང་ཧྲན་གྱི་བསམ་བཀོད་མ་ལུས་ཁོ་ལ་བཤད་པར་མ་ཟད། མོའི་ཆེད་དུ་ཅི་འདྲའི་
འཐུལ་བའི་པེར་མེན་ཡོད་པ་མཐོང་། ཁང་བའི་གྲུ་ཁ་རུ་བསླངས་པའི་སྒྲོམ་གཞིའི་སྟེང་
སེམས་ཁུར་བྱས་འདུག་ཚུལ་ཡང་ལབ་ལ། ཆེས་ཞེད་སྣང་སྐྱེ་ས་ནི་སྦ་ཤིང་གི་ལོ་མ་ལྟར་
ཉམ་ཆུང་བའི་ཆུང་ཧྲན་གྱིས་རང་དང་འཇིག་རྟེན་བར་གྱི་འབྲེལ་བ་ཉག་ཕྲ་བ་དེ་དམ་
འཛིན་བྱེད་མ་ནུས་ཚེ། མི་ཡུལ་ལ་གྱེས་ཕྱག་དབུལ་འགྲོ་སྙམ་པ་དེ་རེད།
པེར་མེན་གྱི་དམར་ལོག་གེར་མངོན་པའི་མིག་ལ་བསེར་བུས་རེག་ཚེ་མཆི་མ་ལྷུང་
གིན་ཡོད། ཁོ་གླེན་པ་ལུག་གི་མགོ་བོ་ཅན་ཁོ་ནས་མ་གཏོགས་དྲན་མི་སྲིད་པའི་ངང་
ཚུལ་དེར་སྤོ་ལངས་ནས། ཟུར་ཟ་དང་འཁང་ར་འདྲེས་མའི་ངག་གིས་ཏབ་ཅིག་ལ་འུར་
བརྒྱབ་བྱུང་།
“ཅི་འདྲའི་སྐད་ཆ།” ཁོས་མུ་མཐུད་དུ་འུར་བརྒྱབ་དོན། “འཇིག་རྟེན་ན་འདི་
འདྲའི་གླེན་པའང་ཡོད་པ་ཡིན་ནམ། སྦ་ཤིང་གི་ལོ་མ་གོག་པོ་ཞིག་ལྷུང་བ་རྐྱེན་དུ་བྱས་
ནས་འཆི་འདོད་པ་ཨེ་རེད། ངས་མི་ཚེ་གང་བོར་དོན་དག་དེ་འདྲའི་མཚར་བོ་ཞིག་མཐོང་
མ་དགོས་ཐོས་ཀྱང་མ་མྱོང་། མིན། ང་ལ་ཁྱོད་ཀྱི་འདོ་མེད་པའི་དབེན་ས་པའི་མ་དཔེ་བྱེད་
པའི་སེམས་འདུན་གཏན་ནས་མི་འདུག་སྟེ། ཁྱོད་ཀྱིས་མོའི་ཀླད་པའི་ནང་གླེན་རྟགས་ཚ་
བོ་དེ་འདྲ་ཞིག་ཇི་ལྟར་འཆར་དུ་བཅུག་པ་ཡིན་ནམ། ཨ་ཁ་ཁ། ལྕམ་ཆུང་ཆུང་ཧྲན་ལགས་
སྙིང་རེ་རྗེ”ཟེར།
‘མོའི་ནད་གཞི་ཧ་ཅང་ལྕི། ལུས་སྟོབས་ཀྱང་ཀུན་ནས་ཞན་འདུག”སུའུ་ཨའེ་ཡིས་
དེ་སྐད་ལབ་རྗེས“མོར་ཚ་བ་ཆེར་རྒྱས་ཏེ་ཚ་འཕྲུལ་བྱས་འོང་ལ། ཀླད་པའི་ནང་ཧྲིལ་
པོར་ཡ་མ་བརླའི་གཟུགས་སྣ་ཚོགས་ཀྱིས་ཁེངས་ཡོད་ངེས། ཆོག་གི སྐུ་ཞབས་པེར་མེན་
ལགས། ཁྱོད་ལ་མ་དཔེ་བྱ་འདོད་མེད་ན། ངས་ནན་སྐུལ་མི་བྱེད། ངས་དུས་ནམ་ཡང་སྙིང་
ལ་གཟན་པའི་རྒན་གོག རྒན་གོག་ཁ་རྒོད་ཁྱོད་ཡིད་ལ་བཟུང་ནས་འདུག་ངེས"ཟེར།
“མོ་སྨན་དག་གི་གཤིས་ངན་དེ་ཡིས་ཁྱོད་ཀུན་ནས་ཟིན་འདུག”པེར་མེན་གྱིས་
སྐད་ཆེན་པོས“སུས་ང་མི་འཐད་ཅེས་ལབ་སོང་། འགྲོ། འུ་གཉིས་མཉམ་དུ་འགྲོ། ངས་
ཁྱོད་ཀྱི་ཆེད་དུ་ལས་ཀ་གང་ཡང་བསྒྲུབ་འདོད་པ་ཡིན་ཞེས་ཉིན་ཕྱེད་ཅིག་ཏུ་སྨྲས་སྨྲས་
ལ་བསྡད་པ་མ་ཡིན་ནམ། གནམ་རྒན་མ། ལྕམ་ཆུང་ཆུང་ཧྲན་འདྲ་བའི་བཟང་མོ་ཞིག་ལ་
འདི་འདྲའི་གནས་ཤིག་ཏུ་ན་ཚས་གཟིར་བ་མི་འོས། ནམ་ཉི་མ་ཞིག་ལ། ངས་ཕུལ་དུ་བྱུང་
བའི་རི་མོ་ཞིག་འབྲི་ངེས་ཏེ། དེ་ལྟར་བྱུང་ན་ང་ཚོ་ཚང་མ་གནས་འདི་དང་ཁ་འབྲལ་ཆོག
ཨ་གནམ་རྒན་མ། དེ་འདྲ་ཡིན་ཨང”ཞེས་སྨྲ་བར་བྱེད།
ཁོ་གཉིས་སྟེང་ཁང་དུ་སླེབས་དུས། ཆུང་ཧྲན་གཉིད་དུ་ཡུར་འདུག སུའུ་ཨའེ་ཡིས་
ཡོལ་བ་དྲ་མའི་མ་ཐེམ་བར་ཕབ་རྗེས། པེར་མེན་ལ་ལག་བརྡ་བསྟན་ནས་ཁང་མིག་གཞན་
པ་དེའི་ནང་དུ་འགྲོ་བར་བསྐུལ། དེ་གར་ཁོ་ཚོས་སེམས་ཁུར་ཆེན་པོའི་ངང་ཕྱི་རོལ་གྱི་
རྒྱུན་ལྗང་སྦ་ཤིང་ལ་བལྟས་ཙམ་བྱས་པ་དང་། དེར་མཐུད་ནས་ལྐུགས་པའི་བརྟུལ་ཞུགས་
བཟུང་སྟེ་ཕན་ཚུན་ལ་ཡུད་ཙམ་བལྟས་ནས་སྡོད་དགོས་བྱུང་། ཁང་བའི་ཕྱི་རུ་ཁངས་མ་
ཆར་ཞིག་མཚམས་མི་ཆད་པར་འབབ་ཀྱིན་འདུག པེར་མེན་གྱིས་མཐིང་མདོག་གི་ཚི་
ལེན་རྙིང་བ་ཞིག་གོན་ཞིང་། ཁ་སྦུབས་སུ་བཞག་སྟེ་བྲག་རྡོ་ཡི་གོ་ཆོད་པར་བྱས་པའི་སླ་ང་
དེའི་སྟེང་དུ་བསྡད་འཕྲལ། དབེན་སར་སྡོད་པའི་གཏེར་འདོན་བཟོ་པ་ཞིག་གི་ངང་ཚུལ་
བཟུང་བྱུང་།
ཕྱི་ཉིན་ཞོགས་པར། སུའུ་ཨའེ་ཆུ་ཚོད་གཅིག་ལྷག་ལ་གཉིད་ནས་སད་དུས། ཆུང་
ཧྲན་གྱིས་མདངས་མེད་པའི་མིག་ཟུང་ཕྱེ་སྟེ་མར་ཕབ་ཟིན་པའི་ལྗང་མདོག་གི་དྲ་ཡོལ་
དེར་ཅེར་འདུག
“དྲ་ཡོལ་ཕྱེ་དང་། ངས་བལྟ་དགོས།” མོས་གདངས་གཉོམ་ཞིང་དམའ་བའི་སྐད་
ཀྱིས་དེ་ལྟར་བཀའ་ཕབ་བྱུང་།
སུའུ་ཨའེ་ལ་ཐང་ཆད་པའི་ཉམས་ཤིག་མངོན་བཞིན་མོའི་བཀའ་ལྟར་བསྒྲུབས།
ཡིན་ནའང་། ལྟོས་ཤིག་དང་། མཚན་རིང་ཞིག་གི་ཡུན་ལ་དྲག་ཆར་རླུང་ཆེན་གྱིས་
ཇི་ལྟར་གཙེས་ཀྱང་། རྒྱུན་ལྗང་སྦ་ཤིང་གི་ལོ་མ་ལེབ་མོ་གཅིག་པོ་ད་དུང་རྩིག་ངོས་སུ་
འབྱར་བ་ལྟར་འདུག དེ་ནི་སྦ་ཤིང་སྟེང་གི་མཇུག་མཐའི་ལོ་མ་ཞིག་སྟེ། ལོ་མའི་ཡུ་བར་ཉེ་
སའི་ཁག་དེ་ད་དུང་ལྗང་སྣུམ་མེར་འདུག་ནའང་། སོག་ལེའི་ཁ་དང་འདྲ་བའི་མཐའ་ཧྲིལ་
པོ་བསྐམས་ཏེ་སེར་པོར་གྱུར་ཡོད་ལ། ས་ངོས་ལས་དབྱིན་ཁྲུ་ཉི་ཤུ་ལྷག་འདུག་པའི་སྦ་ཤིང་
གི་གེལ་བའི་ཐོག་ཏུ་སྟོབས་ཀྱིས་དྲེགས་ཏེ་སྣང་ངོ་། །
“དེ་ནི་མཇུག་མཐའི་ལོ་མ་ཞིག་རེད།” ཆུང་ཧྲན་གྱིས་དེ་ལྟར་བཤད་རྗེས “ངས་
མདང་དགོང་ལྷུང་འགྲོ་ཁོ་ཐག་ཡིན་སྙམ་སོང་། རྒྱུ་མཚན་ནི་རླུང་ཚུབ་གཡུག་པའི་སྒྲ་རྒྱུན་
མི་འཆད་པར་འོངས་པས་རེད། དེ་རིང་ལྷུང་ཁོ་ཐག་ཡིན། དེ་དང་མཉམ་དུ་ང་ཡང་འཆི་
དགོས་པ་རེད"ཟེར།
“ཀྱེ་མ། ཀྱེ་མ།”སུའུ་ཨའེ་ཡིས་རང་ཉིད་ཀྱི་ཐང་ཆད་པའི་ཉམས་ཤར་བའི་གདོང་
དེ་མོའི་སྔས་འབོལ་འགྲམ་དུ་བསྙེས་ནས“གལ་སྲིད་ཁྱོད་ཀྱིས་རང་ཉིད་ལ་འདང་མི་
རྒྱག་ནའང་། ང་ལ་འདང་ཞིག་བརྒྱབ་ན་མི་ཆོག་གམ། ཁྱོད་མེད་ཚེ་ངས་ཅི་ཞིག་བྱེད་
དམ"ཞེས་བརྗོད།
ཡིན་ནའང་ཆུང་ཧྲན་གྱིས་ཚུལ་དེར་ལན་ཅི་ཡང་བཏབ་མ་སོང་། ལྐོག་གྱུར་རྒྱང་རིང་
གི་བར་དོའི་འཕྲང་ལམ་བརྒྱུད་པར་སྟ་གོན་བྱས་ཟིན་པའི་སེམས་པ་ནི། འཛམ་གླིང་རིལ་
བོའི་སྟེང་ཆེས་ཁེར་རྐྱང་དང་ཆེས་སྐྱོ་གདུང་གིས་ཁེངས་པ་ཞིག་སྟེ། མོ་དང་འཇིག་རྟེན་
ནམ། མཛའ་བརྩེ་བར་གྱི་འབྲེལ་བ་རེ་རེ་བྱས་ནས་ཆད་དེ་འགྲོ་བའི་སྐབས་སུ། འཕྲུལ་
སྣང་དེ་ལ་ཕལ་ཆེར་སྡེར་མོ་ཐོགས་པ་ལྟར་མོ་འཆོར་མེད་དུ་བཟུང་འདུག
ཉིན་མོ་དེ་གཞི་ནས་ཕར་བསྐྱལ་ཐུབ་པ་བྱུང་། ས་རུབ་ལ་ཉེ་དུས། མོ་གཉིས་ཀས་རྩིག་
ལྡེབས་སུ་ཁེར་རྐྱང་གི་སྦ་ཤིང་ལོ་མ་དེ་སྔར་བཞིན་ཡལ་གའི་སྟེང་འབྱར་འདུག་པ་མཐོང་།
མུན་པ་དང་འགྲོགས་ནས་ཡོང་བ་ནི་བྱང་རླུང་གི་འུར་སྒྲ་སྟེ། ཆར་ཐིགས་ཀྱིས་བར་མི་ཆད་
པར་སྒེའུ་ཁུང་གི་དྲ་མའི་ངོས་སུ་རྡེག་གིན་ཡོད་པར་མ་ཟད། ཆར་ཆུའི་རྒྱུན་དེ་ཧོ་ལན་གྱི་
རྣམ་པ་མངོན་པའི་ཁང་ཚད་དམའ་བའི་མདའ་ཡབ་ནས་ཐུར་དུ་གཞོལ་གྱིན་ཡོད།
སྐྱ་རེངས་ཤར་མ་ཁད་དུ། སེམས་ཁོང་འཁྲུགས་པའི་ཆུང་ཧྲན་གྱིས་ཡང་བསྐྱར་དྲ་
ཡོལ་འགྱོག་དགོས་ཚུལ་གྱི་སྐུལ་མ་བྱས་སོང་།
རྒྱུན་ལྗང་སྦ་ཤིང་གི་ལོ་མ་དེ་སྔར་བཞིན་རྩིག་ལྡེབས་སུ་མངོན་འདུག
མལ་ཁྲིར་གན་རྐྱལ་དུ་ཉལ་བའི་ཆུང་ཧྲན་གྱིས་ལོ་མ་དེར་ཡུན་རིང་བལྟས་རྗེས་སུའུ་
ཨའེ་བོས་བྱུང་། ཕྱི་མས་སྐབས་དེར་སོལ་དབུགས་ཐབ་ཀའི་སྟེང་དུ་ཆུང་ཧྲན་ལ་ཁྱིམ་བྱའི་
ཤ་ཁུ་སྐོལ་བཞིན་མཆི།
“ང་ནི་བུ་མོ་ངན་པ་ཞིག་ཡིན་ཤ་སྟག་རེད། སུའུ་ཨའེ།” ཆུང་ཧྲན་གྱིས་དེ་ལྟར་སྨྲས་
རྗེས “མི་མངོན་པའི་གནས་སུ་བྱེད་ནུས་ག་གེ་མོས་མཇུག་མཐའི་ལོ་མ་ལེབ་མོ་དེ་ལྷུང་དུ་
མ་བཅུག་པ་ཡིན་ངེས། དེས་ང་ནི་འདས་པའི་ལོ་ཟླའི་ནང་ཅི་འདྲའི་སྡིག་ཅན་ཞིག་ཡིན་
པ་ར་སྤྲོད་བྱས་འདུག གསོན་མི་འདོད་པ་ནི་ད་ལྟ་འདང་རེ་བརྒྱབ་ཚེ་ཉེས་པ་ཆེན་པོ་
ཞིག་རེད། ད་ཁྱོད་ཀྱིས་ང་ལ་ཁུ་དྭངས་ཤིག་ཁྱེར་ཡོང་བར་འཚལ། ད་དུང་རྒུན་ཆང་གསབ་
པའི་འོ་མ། འོ ཅུང་ཙམ་སྒུགས་དང་། ཐོག་མར་མེ་ལོང་ཆུང་ཆུང་ཞིག་ང་ལ་བྱིན། དེ་
ནས་སྔས་འབོལ་བརྩེགས་ནས་ཇེ་མཐོར་བཏང་རྗེས། ང་ཙོག་པུར་སྡོད་དུ་ཆུགས་དང་།
ངས་ཁྱོད་ཀྱིས་ཁ་ཟས་འཚོད་པར་ལྟ་འདོད”" ཅེས་བཤད་བྱུང་།
དུས་ཚོད་གཅིག་ལྷག་འགོར་རྗེས། མོས “སུའུ་ཨའེ། ངའི་རེ་བ་ནི་ནམ་ཉི་མ་ཞིག་ལ
ན་པུའུ་ལེ་སི་མཚོ་ཁུགས་སུ་སོང་ནས་དེ་གའི་བྲི་བྱ་དངོས་རི་མོར་འབྲི་བ་དེ་ཡིན” ཟེར།
ཕྱི་དྲོ། སྨན་པ་སླེབས་བྱུང་། ཁོ་ཕྱིར་འགྲོ་དུས་སུའུ་ཨའེ་ཡིས་དོན་དག་གཞན་ཞིག་ལ་
ཁ་གཡར་ཏེ་ཁང་བའི་བར་ཁྱམས་སུ་བརྒྱུགས།
“ཇེ་ལེགས་སུ་འགྲོ་བའི་རེ་བ་ཕྱེད་ཙམ་ཡོད་འདུག” སྨན་པས་སུའུ་ཨའེ་ཡི་སྐམ་
ཞིང་ཆུང་ལ་འདར་བཞིན་པའི་ལག་པར་འཇུས་ཏེ “གལ་སྲིད་མུ་མཐུད་ནས་སྙོར་སྐྱོང་
ལེགས་པོ་བྱ་ཐུབ་ཚེ། ཁྱོད་ལ་རྒྱལ་ཁ་འཐོབ་ངེས། ད་ལྟ་ང་རྟིང་ཁང་དུ་སོང་ནས་ནད་པ་
གཞན་ཞིག་ལ་བལྟ་དགོས། ཁོའི་མིང་ལ་པེར་མེན་ཟེར། ངས་ཤེས་པ་ལྟར་ན་ཁོ་ཡང་སྒྱུ་
རྩལ་དོན་དུ་གཉེར་མཁན་ཞིག་རེད། ཁོའི་ནད་གཞི་ཡང་གློ་ཚ་རེད། ལོ་ན་མཐོ་བའི་ཁར་
ལུས་སྟོབས་མི་བཟང་ལ། ནད་ལྕི་དྲགས་པས་ཁོ་ལ་དྲག་སྐྱེད་ཀྱི་རེ་བ་མི་འདུག ཡིན་
ནའང་དེ་རིང་ངེས་པར་སྨན་ཁང་དུ་བསྐྱལ་དགོས་ལ། དེ་ལྟར་བྱས་ཚེ་ཁོར་བདེ་སྣང་ཕྲན་
ཙམ་འབྱུང་ངེས"ཟེར།
ཕྱི་ཉིན། སྨན་པས་སུའུ་ཨའེ་ལ“ད་ལྟ་མོ་སྲོག་ཉེན་ལས་ཐར་ཟིན་པས། ཁྱོད་ལ་རྒྱལ་
ཁ་ཐོབ་སོང་། ད་ནི་ཟས་བཅུད་ལ་མཉམ་འཇོག་དང་སྙོམས་སྒྲིག་བྱས་པ་ཙམ་གྱིས་འཐུས་
སོ” ཟེར།
ཉིན་དེའི་ཕྱི་དྲོ། སུའུ་ཨའེ་ནི་ཆུང་ཧྲན་གྱི་མལ་ཁྲིའི་གམ་དུ་བརྒྱུགས་ཡོང་བ་
ན། ཆུང་ཧྲན་ཉལ་ཐུལ་ལ་བསྙེས་ཏེ་བསམ་དོན་ཡིད་བཞིན་གྲུབ་པའི་ཉམས་འགྱུར་དང་
བཅས་དགོས་མཁོ་གང་ཡང་མེད་པའི་མཐིང་མདོག་གི་ཕྲག་ཁེབས་ཤིག་སླེ་བཞིན་པ་
མཐོང་བས། མོས་སྔས་འབོལ་དང་མཉམ་དུ་ཆུང་ཧྲན་རང་ཉིད་ཀྱི་བྲང་ཁར་དམ་དུ་སྦྱར།
“ངར་ཁྱོད་ལ་བཤད་རྒྱུའི་སྐད་ཆ་འགའ་ཡོད། པྲ་ཆལ་མ་ལགས།” མོས་དེ་ལྟར་ལབ་
རྗེས་མུ་མཐུད་ནས “སྐུ་ཞབས་པེར་མེན་ལགས་དེ་རིང་སྨན་ཁང་དུ་སྐུ་གཤེགས་སོང་། ནད་
གཞི་ནི་གློ་ཚ་རེད། ན་ནས་ཉིན་གཉིས་ལས་མ་འགོར། ཁ་སང་ཞོགས་པར་སྒོ་སྲུང་མཁན
གྱིས་རྟིང་ཁང་དུ་ཁོ་ལ་ན་ཟུག་གིས་སྡུག་བསྔལ་ཆེན་པོར་གཏད་འདུག་པ་ཚོར་ཞིང་། སོང་
ནས་བལྟས་ཙ་ན་ཁོའི་ལྷམ་དང་གྱོན་ཆས་མཐའ་དག་ཡོངས་སུ་བརླན་པས་འཁྱག་པ་རྡོ་ལྟར་
གྱུར་འདུག་སྐད། ཁོ་ཚོས་ཇི་ལྟར་འདང་བརྒྱབ་ཀྱང་ཆར་རླུང་དྲག་ཏུ་འཚུབ་པའི་མཚན་མོ་
དེར་ཁོ་གནས་གང་དུ་ཕྱིན་པ་རྟོགས་མ་ཐུབ། ཕྱིས་སུ། ཁོ་ཚོས་ད་དུང་གཟིམས་མེད་པའི་འོད་
ཁང་ཞིག་དང་སྔར་མལ་ནས་བསྣུར་སོང་བའི་སྐས་ཤིག་ལས་གཞན། ཕྱོགས་སུ་ཐོར་པའི་
པིར་སྨྱུག་འགའ་དང་ཚོན་སྣ་སྡེབ་བྱེད་ཀྱི་པང་ལེབ་ཅིག་བཅས་རྙེད་བྱུང་ལ། པང་ལེབ་ཀྱི་
སྟེང་དུ་ད་དུང་ཚོན་སེར་པོ་དང་ལྗང་ཁུ་བསྲེས་འདུག ད་ནི་ཁྱོད་ཀྱིས་སྒེའུ་ཁུང་ཕྱི་རོལ
ཏུ་ལྟོས་ཤིག་དང་། བརྩེ་བའི་གྲོགས་མོ་ལགས། ཕ་གིའི་རྩིག་ངོས་སུ་མངོན་པའི་མཇུག་
མཐའི་ལོ་མ་གཅིག་པུ་དེར་བལྟ་བར་འཚལ། ལོ་མ་དེ་ཆར་རླུང་ཁྲོད་གཡོ་འགུལ་མི་འབྱུང་
བར་གནས་པར་ཁྱོད་ཐེ་ཚོམ་མི་སྐྱེའམ། ཨ། བརྩེ་བའི་གྲོགས་མོ་ལགས། དེ་ནི་པེར་མེན་
གྱི་ཕུལ་བྱུང་བརྩམས་ཆོས་ཏེ། མཚན་མོ་དེར་མཇུག་མཐའི་ལོ་མ་ལེབ་མོ་གཅིག་པུ་ལྷུང་
བའི་ཚེ། ཁོས་ལོ་མ་སྔར་ཡོད་ཀྱི་ངང་ཚུལ་དེ་རྩིག་ངོས་སུ་བྲིས་པར་མངོན” ཅེས་གསལ་
བཤད་བྱས།
