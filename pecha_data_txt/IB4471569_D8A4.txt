འབྲོག་སྟོང་གི་འབོད་སྐད།
[ཨ་མེ་རི་ཁ] འཇེག•ལོན་ཏོན་གྱིས་བརྩམས།


དབེན་པའི་གངས་ཀླུང་།

“གཱ་མེན་གྱིས་ཉི་མ་གཉིས་ལས་འཁྱོལ་བ་མི་འདུག”མེ་སེན་གྱིས་འཁྱགས་རྡོག་
གཅིག་ཁ་ནས་བསྐྱུགས་ཏེ། ཡི་མུག་པའི་བྱོལ་སོང་ཤ་ཚ་རྒྱུ་དེ་ལ་ལྟ་ཞིབ་བྱས་རྗེས། དེའི་
རྐང་པ་དེ་ཁོ་རང་གི་ཁའི་ནང་བཅུག་སྟེ། དེའི་རྐང་མཛུབ་ཀྱི་གསེང་དུ་སྲ་མོར་འཁྱགས་
པའི་འཁྱགས་རྡོག་སོ་ཡིས་བཀོག
ལས་ཀ་དེ་ཚར་བ་དང་ཁོ་པས་དེ་ཉིད་གཞོགས་གཅིག་ཏུ་འཕུལ་ཏེ། “ཁྱི་ཞིག་
ལ་མིང་ཁྱད་མཚར་པོ་དེ་འདྲ་བཏགས་པ་ངས་མཐོང་མྱོང་མེད། ད་དུང་གོ་ཆོད་བགྱི་
འདུག དེ་ཚོ་ཉིན་རེ་བཞིན་དུ་ལུས་སྟོབས་ཉམས་ནས་ཁུར་པོ་ལྕི་པོས་མནན་གསོད་ཁོ་
ན་བྱེད་བགྱི་འདུག མིང་འདོགས་རྒྱུ་ཅུང་ཟད་འཚམས་པའི་ཁྱི་དེ་ཚོར་ཁྱོད་རང་གིས་
ལྟོས་དང་། དཔེར་ན། ཁ་སེ་ཡ་དང་། སི་ཝ་ཧྲེ་དང་། ཡང་ན་ཧ་སེ་ཀི་ཟེར་བ་དེ་ཚོར་སྐྱོན་
ཐོན་མྱོང་ཨེ་ཡོད། ཡོད་མ་རེད་ཅོག ཁྱེད་རང་གིས་སུའུ་ཁེ་མུ་ལ་ལྟོས་དང་། དེས……”
ཞེས་བཤད།
བྱོལ་སོང་སྐམ་ཙ་ར་དེས་ཧུར་སྒྲ་དང་བཅས་ཧར་མཆོངས་བྱས་ནས་དེའི་གངས་ལྟར་
དཀར་བའི་སོས་མེ་སེན་གྱི་མིད་པར་སོ་འདེབས་གྲབས་བྱས།
“ཁྱོད་ཀྱིས་ང་ལ་རྨུག་འདོད་དམ།” ཁོས་ཁྱི་ལྕག་གི་ཡུ་བས་དེའི་རྣ་རྒྱབ་ལ་གཏད་
དེ་ཤེད་ཀྱིས་གཅིག་གཞུས། ཁྱི་དེ་དེ་མུར་གངས་ཁྲོད་དུ་འགྱེལ་ནས་འདར་སིག་ཙམ་སིག་
ཙམ་བྱེད་ཅིང་། དེའི་སོའི་སྟེང་ནས་ཁ་ཆུའི་ཐིགས་པ་སེར་པོ་བཞུར།
“ངས་ཟེར་ན། ཁྱོད་ཀྱིས་སུའུ་ཁེ་མུ་ལ་ལྟོས་དང་། དེ་གྲུང་པོ་ཅི་འདྲ་མི་འདུག་
གམ། གཟའ་འཁོར་གཅིག་མ་འགོར་བར་དེས་གཱ་མེན་ཟ་ངེས་རེད་ཅེས་ངས་རྒྱན་
འཇོག་ཕོད།”
མལ་མུ་ཐེ་ཁི་དྷེས་མེའི་སྟེང་དུ་འཁྱགས་པ་བཞུར་དུ་བཅུག་པའི་རུ་ཊིར་ཨ་སློག་ཅིག་
བརྒྱབ་ནས། “ངས་ཁྱོད་རང་དང་དེ་ལས་ལྡོག་པའི་རྒྱན་གཞན་ཞིག་འཇོག་ཕོད" ཅེས་
དང་། “ང་ཚོ་ཕྱིར་ཐོན་མ་ཐུབ་གོང་ལ། ང་ཚོས་ཀྱང་སུའུ་ཁེ་མུ་ཟ་ངེས་རེད། ཁྱོད་ཀྱིས་
བལྟས་ན་ཨེ་རེད། རུ་སི་ལགས” ཞེས་བཤད།
དབྱིན་དྷི་ཨན་མ་དེས་ཁའོ་ཧྥེའི་ནང་དུ་འཁྱགས་པ་རྡོག་ཙམ་བླུགས་ནས་ཕྱེ་མ་བྱིང་
བར་བྱས། མོས་མལ་མུ་ཐེ་ཁི་དྷེར་ལྟ་ཙམ་དང་། མོ་རང་གི་ཁྱོ་བོར་ལྟ་ཙམ་བྱས་ན་ཡང་
ལན་མ་བཏབ་པ་རེད། གནས་ཚུལ་དེ་ཚོ་བལྟས་པ་ཙམ་གྱིས་ཧ་གོ་ཐུབ་པས་ལན་འདེབས་
དགོས་དོན་མེད། མིག་སྔར་ད་དུང་ལམ་དབྱེ་རྒྱུ་དབྱིན་ལེ་ཉིས་བརྒྱ་ཡོད་པ་དང་། བཟའ་
འབྲུ་ནི་ཉི་མ་དྲུག་ལ་འདང་ཙམ་ལས་མེད་ཅིང་། ཁྱི་ལ་ཟ་རྒྱུ་ཅི་ཡང་མེད་པ་དེའི་ཐད་
ཐབས་ཤེས་ཀྱང་ཅི་ཡང་མེད་པ་རེད། སྐྱེས་པ་གཉིས་དང་བུད་མེད་གཅིག་གིས་མེ་ལ་
བསྐོར་ནས་ཤིན་ཏུ་ཉུང་བའི་གུང་ཟས་ཟ་མགོ་ཚུགས། ཁྱི་དེ་ཚོ་ནི་སྔར་བཞིན་ཀོ་ཐག་གིས་
སྦྲེལ་ནས་ཉལ་བར་བྱེད་དེ། དེ་ནི་ཉིན་གུང་གི་ངལ་གསོ་ཡིན་པས་སོ། །མིས་ཟས་ཟ་བར་དེ་
ཚོས་ལྟ་བཞིན་ཕྲག་དོག་ཆེན་པོ་ལངས།
མལ་མུ་ཐེ་ཁི་དྷེས “སང་ཉིན་ནས་བཟུང་སྟེ་གུང་ཟས་ཟ་བགྱི་མིན” ཞེས་དང་།
“ང་ཚོས་ཁྱི་འདི་ཚོར་དོགས་ཟོན་བྱེད་དགོས་མ་གཏོགས་འདི་ཚོ་གཏུམ་དྲག་ཇེ་ཆེ་རུ་
ཕྱིན་འདུག དེ་ཚོར་གོ་སྐབས་བྱུང་མ་ཉིད་ལ་མི་ས་ལ་བསྒྲིལ་བགྱི་རེད” ཅེས་བཤད།
“དེ་སྔ་ངས་ཀྱང་མེ་ཡེ་མེ་ཆོས་ཚོགས་ཀྱི་ཀྲུའུ་ཞི་བྱེད་མྱོང་ལ། རེས་གཟའ་ཉི་མའི་
སློབ་གྲྭར་སློབ་ཚན་ཡང་འཁྲིད་མྱོང་།” མེ་སེན་གྱིས་ཚིག་དོན་འབྲེལ་མེད་ངང་སྐད་
ཆ་ཚིག་དེ་བཤད་རྗེས། ཁོའི་ཤྭ་ཀོའི་ཤོལ་ཙེ་ཚ་ཆིལ་ཆིལ་དེ་གཉིས་ལ་ལྟ་བཞིན་ཧོན་
འཐོར་ཞིང་། རུ་སིས་ཁོ་ལ་ཀོག་ཧྥེ་བླུགས་སྒྲ་ཐོས་རྗེས་གཞི་ནས་གཉིད་ལས་སད་པ་ལྟར་
དུ་གྱུར། “དཀོན་མཆོག་ལ་ཐུགས་རྗེ་ཆེ། ང་ཚོར་ད་དུང་ཇ་མི་ཉུང་བ་ཡོད་པ་རེད། སྔ་མོ་
ངས་ཐེ་ནེ་སི་མངའ་སྡེར་ཇ་ཤིང་འཚར་ལོངས་བྱུང་ཚུལ་དངོས་སུ་རིག་མྱོང་། ད་ཆ་ང་ལ་
ཨ་ཤོམ་གྱི་རུ་ཊི་ཚ་ཆིལ་ཆིལ་སྟེར་མཁན་ཞིག་བྱུང་ན། ངས་བློས་མི་ཐོངས་པ་ཅི་ཡང་མེད།
རུ་སི་ཁྱོད་སེམས་ཁྲལ་མ་བྱེད་དང་། ཁྱོད་མགྱོགས་པོ་ལྟོགས་པར་རྒྱུན་རིང་པོ་ལུས་བགྱི་མ་
རེད་ལ། ཡང་བསྐྱར་ཤྭ་ཀོའི་ཤོལ་ཙེ་གྱོན་མི་དགོས་པ་ཡོང་བགྱི་རེད།”
ཁོས་དེ་སྐད་སྨྲས་པ་བུད་མེད་དེས་ཐོས་རྗེས། སྐྱོ་མདངས་བསངས་པ་དང་། མོའི་ཁྱོ་
བོ་མི་རྒྱུད་དཀར་པོ་ཡིན་པ་དེ་ལ་བཅངས་པའི་བརྩེ་སེམས་ཟབ་མོ་མོའི་མིག་ལས་མངོན་
ཡོང་བ་སྟེ། ཁོ་ནི་མོས་རིག་མྱོང་བའི་མི་རྒྱུད་དཀར་པོའི་སྐྱེས་པ་དང་པོ་དེ་རེད་ལ། མོས་ངོ་
ཤེས་པའི་སྐྱེས་པའི་ཁྲོད་ནས་བུད་མེད་ལ་དུད་འགྲོའམ་ཡང་ན་ཁལ་མ་ལས་བརྩི་མཐོང་
ཆེ་ཙམ་བྱེད་མཁན་སྐྱེས་པ་དང་པོ་དེ་ཡང་རེད།
མོའི་ཁྱོ་བོས “རེད་ད་རུ་སི” ཞེས་མུ་མཐུད་དེ་བཤད་ཅིང་། ཁོས་བཤད་པ་དེ་ཁོ་ཚོ་
སོ་སོས་གཞི་ནས་ཧ་གོ་ཐུབ་པའི་ལོགས་སྐད་འདྲ་སེ་འདྲེས་སེ་ཞིག་རེད། ཁོས་མཛུབ་རྩིས་
བརྒྱབ་ནས་ཉིན་གྲངས་བརྩི་བཞིན་དུ། “ང་ཚོས་བྱ་བ་བསྒྲུབས་ཚར་རྗེས། ‘ཕྱི་ལ’ རྡོག་
ཐོན་བྱས་ཆོག་བགྱི་རེད། ང་ཚོས་མི་རྒྱུད་དཀར་པོ་བའི་གྲུ་ཆུང་ལ་ཞུགས་ནས་ཚྭ་མཚོའི་
ནང་ཕྱིན་ཆོག་བགྱི་རེད། རེད་ད། མཚོ་དེ་ངན་པ་དང་གདུག་རྩུབ་ཚ་ཐག་ཆོད་ཡོད་རེད།
དེའི་རྦ་རླབས་ནི་རི་རྒྱལ་ལྷུན་པོ་རེ་རེ་དང་འདྲ་བར་བར་མེད་འཕྱུར་བ་མ་ཟད། རྒྱ་མཚོ་
དེ་ཤིན་ཏུ་ནས་ཞེང་ཆེ་ལ་དཀྱུས་རིང་བས། ཁྱོད་ཀྱིས་རྒྱ་མཚོའི་སྟེང་དུ་ཞག་པོ་བཅུ་ཉི་ཤུ་
དང་། ཐ་ན་ཞག་པོ་བཞི་བཅུ་སྡོད་དགོས་རེད” ཅེས་དང་། “ལམ་རྒྱུད་ཚང་མ་རྒྱ་མཚོ་
ཡིན་པ་དེ་ནི་རྒྱ་མཚོ་ངན་པ་དེ་འདྲ་རེད། དེ་རྗེས་ཁྱོད་གྲོང་ཚོ་ཆེན་པོ་ཞིག་ཏུ་སླེབས་
རྒྱུ་ཡིན་པ་དང་། དེ་གར་མི་ཧ་ཅང་གི་མང་པོ་ཡོད་པ་དེའི་མང་ཉུང་ནི་སང་ལོའི་དབྱར་
ཁའི་དུག་སྦྲང་དང་འདྲ་པོ་རེད། དེ་གའི་ཁང་པ་དེ་ཚོ་ནི་ཨ་ཙི་མཐོ་བ་ལ་མཐོ་བ་ལ། ཐང་
ཤིང་གི་སྡོང་པོ་ཉི་ཤུ་མཐུད་པ་ནང་བཞིན་གྱི་མཐོན་པོ་ཡོད། ཨ་ཙི། དངོས་གནས་ཡག་པ་
ལ” ཞེས་བཤད།
བཤད་མཚམས་འདིར་སླེབས་རྗེས། ཁོས་བཤད་མི་ཐུབ་པར་གྱུར་ནས། སྐྱབས་ཞུ་བྱེད་
པ་བཞིན་དུ་མལ་མུ་ཐེ་ཁི་དྷེར་ལྟ་ཙམ་བྱས་རྗེས། ཁག་མདོག་གིས་ལག་བརྡ་བྱེད་བཞིན་དུ་
ཐང་ཤིང་གི་སྡོང་པོ་ཉི་ཤུ་གཅིག་སྣེར་གཅིག་མཐུད་ནས་བརྩེགས་པའི་ཕྱག་རྒྱ་བྱས། མལ་
མུ་ཐེ་ཁི་དྷེས་བག་ཕེབས་ངང་འཕྱ་སྨོད་ཀྱི་རྣམ་འགྱུར་སྟོན་བཞིན་འཛུམ་ཙམ་བྱས། འོན་
ཏེ་རུ་སི་ནི་ཧ་ལས་ཤིང་དགའ་ནས་མིག་ཀྱང་ཆེ་བར་བགྲད། མོས་མ་གཞི་ཡིད་ཆེས་ལ་མ་
ཆེས་ཡིན་ཞིང་། ཁོས་ཕལ་ཆེར་ཀུ་རེ་བྱེད་པ་རེད་སྙམ་མོད། ཁོའི་སྤྲོ་སེམས་ཆེན་པོ་དེ་ལྟས་
བུད་མེད་ཡ་ང་རྒྱུ་དེ་ལ་སྤྲོ་སྣང་སྐྱེ་རུ་བཅུག་པ་རེད།
ཁོས་དཔེ་ཞིག་བཞག་ནས། ཁོ་པའི་ཆང་ཕོར་སྟོང་པ་དེ་ཡར་ལ་འཕངས་རྗེས་བྱང་
ཆུབ་པའི་ངང་དེ་བཟུང་སྟེ། “དེ་རྗེས་ཁྱོད་རང་སྒམ་ཞིག་གི་ནང་ལ་འཛུལ་ནས་ཧུར་ཟེ་
ཡར་ལ་ཕྱིན་པ་རེད” ཅེས་དང་། “ཆགས་སེ་ཁྱོད་སླར་མར་སླེབས་པ་རེད། ཨ་ཙི། རླབས་
ཆེན་གྱི་རྫུ་འཕྲུལ། ཁྱོད་ཡུ་ཁོན་མཁར་དུ་ཕྱིན་པ་དང་། ང་གླིང་སྣེ་བྱང་མའི་གྲོང་ཁྱེར་
དུ་ཕྱིན་པའི་བར་ལ་ལམ་ཚད་ཞག་པོ་ཉི་ཤུ་རྩ་ལྔ་ཡོད་པ་དེ་ཀུན་ཐག་པས་འབྲེལ་ཡོད་
པ་རེད། ངས་ཐག་པའི་སྣེ་མོ་གཅིག་ནས་བཟུང་སྟེ། ‘ཝ་ཡེ། རུ་སི། ཁྱོད་བདེ་མོ་ཡིན
ནམ།'ཞེས་བཤད་པ་ན། ཁྱོད་ཀྱིས ‘ཁྱོད་ངའི་ཁྱོ་བོ་བཟང་པོ་ཡིན་ནམ།’ ཞེས་བཤད་
ཅིང་། ངས ‘ཡིན།’ ཞེས་བཤད་བགྱི་རེད། ཁྱོད་ཀྱིས་ཡང་བསྐྱར ‘རུ་ཊི་ཡག་པོ་སྲོ་ཐུབ་
བགྱི་མི་འདུག བུལ་ཏོག་མི་འདུག' ཅེས་བཤད་པ་དང་། དེ་ནས་ངས ་གཉེར་ཚང་གི་
ནང་དུ་འཚོལ་བར་རྒྱུགས་དང་། གྲོ་ཞིབ་ཀྱི་འོག་དེ་ན་ཡོད། སྡོད་ཨང་ ཞེས་བཤད་བགྱི་
རེད། ཁྱོད་ཀྱིས་བཙལ་བས་རྙེད་པ་དང་། ཧ་ཅང་མང་པོ་རྙེད་པ་རེད། ཁྱོད་རང་ཡུ་ཁོན་
མཁར་དུ་བསྡད་བསྡད་པ་བྱས་པ་དང་། ང་ནི་ད་དུང་གླིང་སྣེ་བྱང་མའི་གྲོང་ཁྱེར་ནང་དུ་
ཡོད། ཨ་ཙི། རྫུ་འཕྲུལ་དེ་དངོས་གནས་གྱོང་བ་ལ་ཨང” ཞེས་བཤད།
རུ་སིས་ལྷ་སྒྲུང་དེ་ལ་ཉན་བཞིན་དུ་ལྷད་མེད་རྣམ་དག་གི་གད་མོ་ཤོར་བར་སྐྱེས་པ་
དེ་གཉིས་གད་རྒྱངས་ཧ་ཧ་ཤོར། འོན་ཏེ་ཁྱི་འཛིང་བརྒྱབ་ནས ‘ཕྱི’ ཡི་སྐོར་གྱི་ལྷ་སྒྲུང་དེ་
ཚོ་ཡང་མཚམས་བཅད་པ་དང་། ང་རོ་སྒྲོག་པ་དང་སོ་འདེབས་མཁན་གྱི་ཁྱི་ཁ་ཕྲལ་རྗེས།
མོས་གངས་གྲུ་འཆིང་སྡོམ་ཚགས་སུ་ཆུད་པ་དང་། གྲ་སྒྲིག་ཨང་གསར་བྱས་ཟིན་ནས་ལམ་
ལ་ཆས་ཆོག་ཡིན་པ་རེད།
“རྒྱུགས་ཤིག་མགོ་རིལ། ཨ་ཙི། རྒྱུགས་ཤིག་དང” མེ་སེན་གྱིས་མ་ལག་བདེ་པོས་
ཁྱི་ལྕག་འཕྱར་ཞིང་། མཐུར་མགོའི་ནང་དུ་སྦྲེལ་བའི་ཁྱིས་འཁུན་སྒྲ་དམའ་པོ་བརྒྱབ་རྗེས།
ཁོས་གངས་གྲུའི་ཁ་ལོ་རྒྱབ་ལ་འཐེན་ཙམ་བྱས་པས། གངས་གྲུས་འཁྱགས་དར་བཤགས་
ནས་ཐོན་པ་རེད། དེ་འཕྲལ་རུ་སིས་ཁྱི་ཁྱུ་གཉིས་པ་དང་མཉམ་དུ་ཆས་ཤིང་། མོ་ལམ་ལ་
སྒྲོལ་རོགས་བྱེད་མཁན་མལ་མུ་ཐེ་ཁི་དྷེས་ཁྱི་ཁྱུ་མཇུག་ཤོས་དེའི་རྒྱབ་འདེད་བྱེད་བཞིན་
བསྐྱོད། ཁི་དྷེའི་གཟུགས་པོ་དཔའ་ཆ་ཐང་ཞིང་ཤེད་དང་ལྡན་པས། ཁུ་ཚུར་གཅིག་གིས་
བ་གླང་གཅིག་གསོད་ཐུབ་བགྱི་ཡོད་ཀྱང་། ཁྱི་ཤ་ཚ་རྒྱུ་དེ་ཚོར་གཞུ་བློས་མི་བཟོད་པར།
ཁོས་དེ་ཚོར་གཅེས་འཛིན་རང་བྱེད་པ་རེད། ཁྱི་རྫི་ཞིག་གི་ངོས་ནས་བཤད་ན། དེ་ནི་ཤིན་
ཏུ་ནས་དཀོན་པོ་ཞིག་སྟེ། ཁོས་ཐ་ན་ཁྱི་དེ་ཚོས་སྡུག་པོ་མྱོང་དགོས་བྱུང་བ་རིག་དུས་ངུ་
འཆོར་གྲབས་བྱེད་བགྱི་ཡོད་པ་རེད།
“ཤོག་དང་། མགྱོགས་པོ་རྒྱུགས་ཤིག་དང་། རྐང་པ་ན་ཐག་ཆོད་པའི་བྱོལ་སོང་ཤ་
ཚ་རྒྱུ་ཁྱོད་ཚོ།” ཁོས་ཚོད་ལྟ་ཐེངས་ཁ་ཤས་བྱས་ཀྱང་གངས་གྲུ་འཐེན་མ་ཐུབ་པས་ཉོག་
བཤད་ཚིག་གཉིས་དབང་མེད་དུ་ཐལ་ཞིང་། ཁྱི་དེ་ཚོ་ན་ཟུག་གིས་སྡུག་སྐད་ཤོར་ན་ཡང་།
གང་ལྟར་ཁོའི་ངང་རིང་སྟོང་པར་མ་སོང་བར་རོགས་ཟླའི་རྗེས་ཟིན་པ་རེད།
ཁོ་ཚོས་སྐད་ཆ་ཚིག་གཅིག་ཀྱང་མི་བཤད་དེ། དཀའ་ཚེགས་ཆེ་བའི་ལམ་དུ་ཁོ་ཚོས་
ལུས་སྟོབས་དང་སེམས་ཤུགས་འཕྲོ་བརླག་བཏང་ན་ཡོང་བགྱི་མེད་པ་རེད། འཇིག་རྟེན་
ཐོག་ཏུ་གླིང་སྣེ་བྱང་མའི་རྒྱུད་དུ་ལམ་དབྱེ་རྒྱུ་དེ་ལས་ངལ་བ་ཆེ་བ་ཞིག་མེད། གལ་སྲིད་མི་
གང་ཞིག་གིས་སྐད་ཆ་མ་བཤད་པས་རིན་དོད་བྱས་ཏེ། ལམ་དེ་འདྲ་ཞིག་གི་སྟེང་ནས་ཆར་
རླུང་ཁྲོད་དུ་ཉིན་གཅིག་འཁྱོལ་ཐུབ་པའམ་ཡང་ན་སྔོན་མིས་ཕྱེ་བའི་ལམ་སྟེང་ནས་བགྲོད་
ཐུབ་པ་བྱུང་བ་ཡིན་ན། མི་དེ་ལམ་འགྲོ་ཆེན་པོ་བྱུང་བར་བརྩི་ཆོག་གོ།
སྐྱེ་བོ་ཡི་མུག་སྐྱེ་བར་བྱེད་པའི་ངལ་རྩོལ་གྱི་ནང་ནས་ལམ་དབྱེ་རྒྱུ་ནི་དཀའ་ཤོས་དེ་
ཡིན་པ་བདེན་པ་རེད། ཁྱོད་ཀྱིས་གོམ་པ་གང་རེ་སྤོས་ན། ལྷམ་མཐིལ་ངང་ལག་ཆེན་པོ་
དང་འདྲ་བའི་གངས་ལྷམ་དེ་རིགས་པུས་མོའི་མཚམས་བར་ཁ་བའི་ནང་དུ་ཐིམ་བགྱི་རེད།
དེ་རྗེས་ཁྱོད་ཀྱིས་ད་དུང་རྐང་པ་ཡར་ཤིན་ཏུ་འདྲོང་པོར་འདེགས་དགོས་ཤིང་། ཅུང་ཟད་
འཁྱོག་ན་ཡང་ཁྱོད་ལ་ཆག་སྒོ་ཡོང་བགྱི་རེད། ཁྱོད་ཀྱིས་ངེས་པར་དུ་གངས་ལྷམ་གངས་
ངོས་དང་བྲལ་བ་བཏེགས་རྗེས། ཡང་བསྐྱར་མདུན་ལ་སྤོ་དགོས་ཤིང་། དེ་རྗེས་ཁྱོད་ཀྱི་རྐང་
པ་གཞན་དེ་ཤིན་ཏུ་འདྲོང་པོར་མཱ་ཕྱེད་ཙམ་མཐོན་པོར་འདེགས་དགོས། བྱ་བ་དེ་རིགས་
བསྒྲུབ་ཐེངས་དང་པོར་སྟབས་ལེགས་ནས་གངས་ལྷམ་གཉིས་ཕན་ཚུན་འཁོན་ཏེ་གཏིང་
དཔོག་དཀའ་བའི་གངས་གསོག་གི་ཁྲོད་དུ་མ་འགྱེལ་བའི་དབང་དུ་བཏང་ན་ཡང་། སྨི་
བརྒྱ་ཙམ་བསྐྱོད་རྗེས་ངལ་བས་རབ་ཏུ་དུབ་པར་འགྱུར་ལ། གལ་སྲིད་ཉིན་གང་པོར་ཁྱིས་
མ་བསྒྲིལ་བ་ཡིན་ན། གང་དེ་མལ་ནང་ཞུགས་དུས་སྨྲ་བསམ་བརྗོད་ལས་འདས་པའི་བློ་
བདེ་བག་ཕེབས་ཀྱི་སྣང་བ་ཞིག་དང་སྤོབས་སེམས་ཤིག་ཡོང་ངེས་རེད། ཤིན་ཏུ་རིང་བའི་
གངས་ལམ་འདི་འདྲའི་སྟེང་ནས་བསྟུད་མར་ཉིན་ཉི་ཤུ་ཕྱིན་པའི་མི་གང་ཞིག་ནམ་མཁའི་
ལྷ་ཡིས་རིག་ན་ཡང་། དེ་ལ་བརྩི་འཇོག་ཡིད་སྨོན་བྱེད་བགྱི་རེད།
ཕྱི་དྲོ་ག་ལེར་ཡོལ་བ་དང་། དབེན་པའི་གངས་ཀླུང་གི་སྟེང་དུ་གཉན་པོ་འཇིགས་རུང་
གི་རྣམ་པ་ཞིག་ཡོད་པ་དེས་ཁ་མི་གྲག་པའི་འགྲུལ་པ་ཚང་མ་འདར་སིག་སིག་ངང་ལས་ཀ་ཁོ་
ན་བྱེད་པར་བཙན་འཇུག་བྱེད། རང་བྱུང་ཁམས་ཀྱིས་སྐྱེ་འགྲོར་མི་ཚེ་མི་རྟག་པ་སྟོན་ཐབས་
ཧ་ཅང་མང་སྟེ། དཔེར་ན། ཆུ་རྒྱུན་གྱི་རྦ་རླབས་དང་། རླུང་དམར་དྲག་པོ་དང་། ས་ཡོམ་གྱིས་
བསླངས་པའི་གཡོ་འགུལ་དང་། འབྲུག་སྒྲ་ལྡིར་ལྡིར་ལ་སོགས་པའོ། །འོན་ཏེ་ཆེས་འཇིགས་
སུ་རུང་བ་དང་། མི་རྣམས་བླ་འཁྱར་ཧོན་འཐོར་བཟོ་བ་ནི་སྣང་མེད་ལིང་བསྐྱུར་དང་སྙིང་
རྗེ་མེད་པའི་དབེན་པའི་གངས་ཀླུང་དེ་རེད། ཅི་ཡང་མེད་པ་རེད། གནམ་གཤིས་ནི་དྭངས་
གསལ་ཡིན་པ་དང་། གནམ་ངོ་ནི་ར་གན་དང་འདྲ་ཞིང་། སྒྲ་སྐད་ཕྲ་མོ་ཙམ་ཞིག་ཡོད་ན་
ཡང་ལྷ་ལ་ཁྱད་གསོད་བྱེད་པ་ལྟར་དུ་སྣང་། མི་ནི་བག་ཤིན་ཏུ་འཁུམས་པར་གྱུར་ཏེ། རང་སོ་
སོའི་སྐད་སྒྲ་ཐོས་ན་ཡང་སྐྲག་པར་བྱེད་ཅིང་། ཕྱོགས་ཀུན་ཉབ་བེ་ཉོབ་བེ་དང་གདོན་འདྲེ་ལྟ་
བུ་ཡིན་པའི་ཐང་རྒོད་དུ་གང་དེའི་ཚེ་སྲོག་ཕྲ་མོ་དེ་ཁོ་ནས་ལ་ལུང་བརྒལ་བ་རེད། རང་ཉིད་
ཀྱི་དཔའ་བློ་དྲན་མ་ཉིད་དུ་སྐྲག་ནས་འདར་འཁྲུག་ཤོར་བ་དང་། དེ་ལ་རང་ཉིད་ཀྱི་ཚེ་སྲོག་
དེ་ནི་སྐྱག་འབུ་ཞིག་གི་ཚེ་སྲོག་དང་འདྲ་སྣང་འཆར་བར་བྱེད། བསམ་བློ་ཁྱད་མཚར་པོ་དེ་
འདྲ་རང་བཞིན་དུ་འཆར་བ་དང་། ཆོས་ཀུན་གྱིས་རང་རང་སོ་སོའི་གསང་བ་འཆད་པར་
འདོད། འཆི་བ་དང་། དཀོན་མཆོག་དང་། འཇིག་རྟེན་བཅས་ལ་གང་དེ་འཇིགས་སྣང་སྐྱེ་
བར་བྱེད་པ་དང་དུས་མཚུངས། སླར་ནི་འདས་ལོག་དང་། ཚེ་སྲོག་ལ་རེ་བ་ཡང་སྐྱེ་བར་བྱེད་
ཅིང་། ཉམས་མེད་ལ་ཡིད་སྨོན་སྐྱེ་ལ། དེ་ཀུན་ནི་བཙོན་པ་ཞིག་གིས་རེ་བ་མེད་བཞིན་དུ་རེ་
བ་འཆང་བ་དང་འདྲ་ཞིང་། དུས་དེ་འདྲའི་སྐབས་སུ། མིས་ཀྱང་ལས་ལ་གང་བསྐོས་བྱ་རྒྱུ་
ལས་མེད་དོ། །
ཉིན་མོ་དེ་དེ་ལྟར་ག་ལེར་ཕྱིན། རྗེས་སུ་གཙང་པོ་དེས་སྐོར་ཀྱོག་ཆེན་པོ་ཞིག་བརྒྱབ་
པ་དང་། མེ་སེན་གྱིས་ཁོ་པའི་ཁྱི་ཁྱུ་དེ་དེད་ནས་མགྱོགས་ལམ་ཞིག་ལ་འགྲོ་རྩིས་ཀྱིས་ལམ་
གུ་ཧ་ཅང་དོག་པོ་ཞིག་ནས་དཀྱིལ་བཤགས་བྱས། འོན་ཏེ་ཁྱི་ཁྱུ་དེས་གཙང་འགྲམ་མཐོན་
པོ་ནས་བག་འཁུམས་ཏེ་མདུན་ལ་འགྲོ་མི་ཕོད། རུ་སི་དང་མལ་མུ་ཐེ་ཁི་དྷེས་ཤུགས་ཡང་
ནས་ཡང་དུ་བརྒྱབ་སྟེ་གངས་གྲུ་ཡར་འབུད་འདེད་བཏང་རུང་དེ་ཚོ་ཤུད་འདྲེད་རང་ཤོར།
མཐའ་མར་མི་དང་ཁྱིས་ཤུགས་མཉམ་འདོན་བྱས། ལྟོགས་ནས་ཤིན་ཏུ་ཟུངས་ཞན་པར་
གྱུར་པའི་ཁྱི་ཤ་ཚ་རྒྱུ་དེ་ཚོས་མཐའ་མའི་ཤེད་ཤུགས་ཕྲན་བུ་དེ་ཡོངས་སུ་བཏོན། ཡར་ཙམ་
དང་ཡང་བསྐྱར་ཡར་ཙམ་ཕྱིན་མཐར། གངས་གྲུ་བརྟན་པོའི་ངང་རགས་སར་འདྲུད་ཐུབ་
པ་བྱུང་བ་རེད། འོན་ཏེ་རུ་འདྲེན་ཁྱི་དེས་དེའི་རྒྱབ་ཀྱི་ཁྱི་ཁྱུ་དེ་འདྲུད་བཞིན་དུ་གློ་བུར་
གཡས་ཕྱོགས་ལ་ལན་གཅིག་མཆོངས་ནས་མེ་སེན་གྱི་གངས་ལྷམ་ལ་བརྡུངས་པའི་མཇུག་
འབྲས་ནི་ཤིན་ཏུ་ཚབས་ཆེ་སྟེ། མེ་སེན་ལ་རྡུང་ཁ་ཐེབས་ནས་འགྱེལ་བ་དང་། འདྲུད་ཐག་
ནང་གི་ཁྱི་གཅིག་ཀྱང་རྡུང་ཁ་ཐེབས་ནས་འགྱེལ་ཞིང་། དེ་འཕྲལ་གངས་གྲུ་ཡམ་མེ་ཡོམ་
མེར་རྒྱབ་ལ་ཤུད་འདྲེད་བྱས་ཏེ། སླར་ཡང་ཐམས་ཅད་རགས་མཐིལ་དུ་དྲུད་པ་རེད།
ཚག་ཚག་གི་སྒྲ་དང་བཅས་ཁྱི་ཁྱུ་དང་། ལྷག་པར་དུ་བཙིར་ནས་འགྱེལ་བ་དེ་ལ་ལྕག་
ཚན་ཤེད་ཀྱིས་གཞུས།
མལ་མུ་ཐེ་ཁི་དྷེས “མ་གཞུ་དང་། མེ་སེན་ལགས” ཞེས་དང་། “བྱོལ་སོང་ཤ་ཚ་རྒྱུ་
འདི་ལ་དབུགས་རྟ་རྔ་ཙམ་ལས་ལྷག་མི་འདུག སྒུགས་དང་། ང་ཚོས་ངའི་ཁྱི་ཁྱུ་དེ་མཉམ་
དུ་སྦྲེལ་ཆོག” ཅེས་ཞུ་བ་འཐེན།
མེ་སེན་གྱིས་དལ་དལ་ལྷོད་ལྷོད་ངང་ལྕག་ཚན་ཕྱིར་བསྡུས་པ་དང་། ཁི་དྷེའི་སྐད་ཆ་
བཤད་ཟིན་མ་ཐག་ཏུ་ཁོས་ལམ་སང་ལྕག་ཚན་རིང་པོ་འཕྱར་ནས་གཡུགས་ཐེངས་གཅིག་
གིས་ཁོ་ལ་ཁོང་ཁྲོ་སློང་མཁན་བྱོལ་སོང་དེའི་ལུས་ཡོངས་དཀྲིས། དེས་ན་གཱ་མེན་ཏེ། དེ་ནི་
གཱ་མེན་ཡིན་པ་དེ་ལམ་སང་གངས་སྟེང་དུ་འཁུམས་ཤིང་། ཉམ་ངའི་སྡུག་སྐད་སྒྲོག་བཞིན་
འཁྱོར་ལིང་ལིང་ངང་ལ་འགྱེལ་བ་རེད།
སྐད་ཅིག་དེ་ཉིད་ལ་གནས་ཚུལ་ཤིན་ཏུ་ཉམ་ང་བར་གྱུར་པ་དེ་ནི་འགྲུལ་བཞུད་ལམ་
གྱི་སྐྱོ་གར་ཆུང་ཆུང་ཞིག་ཡིན་པ་སྟེ། ཁྱི་གཅིག་འཆི་ལ་ཉེ་ཞིང་། རོགས་ཟླ་གཉིས་ཀས་
ཁོང་ཁྲོ་བྱེད་པ་རེད། རུ་སིས་བློ་སེམས་མི་བདེ་བའི་ངང་ནས་སྐྱེས་པ་དེ་གཉིས་ལ་རེས་
མོས་ཀྱིས་ལྟ་བར་བྱེད། མལ་མུ་ཐེ་ཁི་དྷེའི་མིག་ནང་འཁང་རས་ཁེངས་ཀྱང་། ཁོས་རང་
ཚོད་བཟུང་སྟེ། སྒུར་སྒུར་བྱས་ནས་ཁྱིའི་ལུས་སྟེང་གི་ཀོ་ཐག་བཅད། ཚང་མས་སྐད་
ཚིག་གཅིག་ཀྱང་མི་བཤད། ཁོ་ཚོས་ཁྱི་ཁྱུ་གཉིས་པོ་ཁྱུ་དཔུང་གཅིག་ལ་བསྒྲིལ་ནས་དཀའ་
ངལ་ཁྱད་བསད་བྱས། དེ་ནས་གངས་གྲུ་རེ་རེ་བཞིན་མདུན་སྐྱོད་བྱས་པ་དང་། འཆི་ལ་ཉེ་
བའི་ཁྱི་དེས་ཀྱང་ཨུ་ཚུགས་ངང་ཕྱི་བཞིན་བསྙེགས། བྱོལ་སོང་གང་ཞིག་གིས་འགྲོ་ཐུབ་
བགྱི་ཡོད་ཕྱིན། དེ་སྲོག་ཐོག་ཏུ་མི་གཏོང་བ་དེ་ནི་དེ་ལ་གོ་སྐབས་མཇུག་ཤོས་སྤྲད་པ་ཞིག་
རེད་ལ། དེས་ཞག་སྡོད་བྱེད་ས་བར་དུ་འཛེགས་ཐུབ་པ་ཡིན་ན། དེ་གར་བསད་ཟིན་པ་ཞིག་
ཡོད་པ་ཡང་སྲིད་དོ། །
དེ་དུས་མེ་སེན་གྱིས་ད་གིན་སོ་སོས་རླུང་བསྟན་པར་འགྱོད་པ་ཕྲན་བུ་སྐྱེས་ན་ཡང་།
ཁོ་པའི་གཤིས་ཀ་གྱོང་ཐག་ཆོད་ནས། ནོར་འཁྲུལ་ཁས་ལེན་མི་འདོད་པར། དཔུང་ཁག་གི་
མདུན་ནས་དཀའ་ཚེགས་ཆེན་པོས་ལམ་ལ་བར་མེད་ཞུགས་པ་ལས། ཆག་སྒོ་མགོ་ཐོག་ཏུ་
འབབ་གྲབས་ཡོད་འགྲོ་བསམ་བསམས་མ་བྱུང་བ་རེད། ལོ་མས་བཀབ་པའི་རི་གཤམ་དུ་
ནགས་སྟུག་པོ་ཞིག་ཡོད་པ་དང་། ཁོ་ཚོས་དེའི་དཀྱིལ་བཤགས་ནས་འགྲོ་དགོས་ཤིང་། ལམ་
དེ་དང་བར་ཐག་དབྱིན་ཁྲེ་ལྔ་བཅུ་ལྷག་ཙམ་གྱི་ས་ན་ཐང་ཤིང་གི་སྡོང་རྒན་མཐོན་པོ་ཞིག་
ཡོད་པ་དེས་དེ་གར་འགྱིང་ངེར་ལོ་ངོ་བརྒྱ་ཕྲག་ཁ་ཤས་ལངས་པར་མ་ཟད། ལོ་ངོ་བརྒྱ་ཕྲག་
ཁ་ཤས་ཀྱི་གོང་ནས་མཇུག་འབྲས་འདི་འདྲ་ཞིག་ཡོང་རྒྱུ་ལས་ཀྱིས་བསྐོས་ཡོད་ངེས་ཡིན་
ཏེ། མཇུག་འབྲས་དེ་ལྟ་མེ་སེན་ལ་སྔ་མོ་ཉིད་ནས་བསྐོས་ཡོད་པ་ཡང་སྲིད་དོ། །
ཁོས་སྒུར་སྒུར་བྱས་ཏེ་ཤྭ་ཀོའི་ཤོལ་ཙེའི་སྟེང་གི་འཇུར་སྒྲོག་ཞིག་པ་བཅིངས། གངས་
གྲུ་ཚང་མ་འགྲོ་མཚམས་བཞག་པ་དང་། ཁྱི་ཚང་མ་གངས་ཁྲོད་དུ་ཉལ་ནས་ཁ་ཁུ་སིམ་
མེར་བསྡད། མཐའ་འཁོར་ཁུ་སིམ་པ་ལ་ཧང་སང་དགོས་པ་དང་། བ་མོ་དཀར་པོས་ཁེབས་
པའི་ནགས་ཚལ་དེ་ལ་རླུང་བསེར་བུ་ཕྲ་མོ་ཙམ་ཡང་མི་ལྡང་ཞིང་། ནགས་ཚལ་ཕྱི་རོལ་གྱི་
གྲང་ངད་དང་འཇམ་ཐིང་ཐིང་གིས་རང་བྱུང་ཁམས་ཀྱི་སྙིང་འཁྱགས་རེངས་ཐེབས་ནས།
དེའི་འཁྲུག་འཁྲུག་ཏུ་འདར་བཞིན་པའི་མཆུ་སྒྲོས་ལ་ཐུག་ཐུག་བརྡུང་བར་བྱེད། བར་སྣང་
ནས་དབུགས་རིང་གི་སྒྲ་ཕྲ་མོ་ཞིག་ཐོས་རྒྱུ་ཡོད་པ་དེ་ཡང་དོན་དུ་ཁོ་ཚོས་དངོས་སུ་ཐོས་
པ་མ་ཡིན་པར། ཚོར་སྣང་ཞིག་ཡིན་པ་དེ་ནི་ལྷིང་འཇགས་སུ་གནས་པའི་ཡུལ་དུ་བྱ་སྤྱོད་
ཅི་ཞིག་ཐོན་ལ་ཉེ་བའི་སྔ་ལྟས་ཡིན་པ་འདྲ། དེ་འཕྲལ་སྡོང་རྒན་དེས་ལོ་ཟླ་མང་པོ་དང་
གངས་གསོག་གི་ལྗིད་གནོན་འོག་ཏུ། ཚེ་སྲོག་གི་སྐྱོ་གར་ཁྲོད་ཀྱི་ལེའུ་མཐའ་མ་དེ་འཁྲབ་
པ་རེད། མེ་སེན་གྱིས་སྡོང་རྒན་འགྱེལ་གྲབས་ཡོད་པའི་གས་སྒྲ་ཐོས་ནས་མཆོང་རྩིས་བྱས་
ན་ཡང་། བསམ་ཡུལ་ལས་འདས་པར་ཁོ་པ་ཀྲོང་ངེར་ལངས་མ་ཚར་བའི་གོང་ལ་ཤིང་སྡོང་
ཁོའི་ཕྲག་པར་འཁེལ་བ་རེད།
མལ་མུ་ཐེ་ཁི་དྷེས་ཉེན་ཁ་གློ་བུར་བ་དང་འཕྲལ་གྱི་འཆི་བ་ཧ་ཅང་མང་པོ་རིག་མྱོང་།
ཁོས་བཀའ་བཏང་སྟེ་བྱ་སྤྱོད་ནང་ཞུགས། དབྱིན་དྷི་ཨན་མ་དེ་དྲན་མེད་དུ་འགྱེལ་མེད་
ལ། ཕན་མེད་ངང་སྐད་ཆེན་པོས་ངུ་འབོད་མ་བྱས་ཤིང་། མོ་ནི་མི་རྒྱུད་དཀར་པོ་ཡིན་པའི་
ལྕམ་སྲིང་དང་ཡེ་ནས་འདྲ་བགྱི་མེད། མོས་ཁི་དྷེའི་བཀའ་ཐོས་མ་ཉིད་དུ་བྲེལ་འཚུབ་ངང་
བཟོས་པའི་འདེགས་ཤིང་ཞིག་གི་སྣེ་མོ་གཅིག་ལུས་ཡོངས་ཀྱིས་མནན་ཏེ། ཤིང་གི་གནོན་
ཤུགས་ཆུང་དུ་བཏང་བ་དང་། ཕྱོགས་གཅིག་ནས་མོའི་ཁྱོ་བོའི་འཁུན་སྒྲར་གཟབ་ཉན་བྱས།
མལ་མུ་ཐེ་ཁི་དྷེས་སྟ་རེས་ཤིང་སྡོང་ཤེད་ཀྱིས་བཅད། འཁྱགས་རེངས་ཐེབས་པའི་ཤིང་སྡོང་
ལ་སྟ་རེའི་སོ་ཟུག་མ་ཉིད་དུ་སྒྲ་གསལ་ཞིང་འཚེར་བ་གྲག་པ་དང་དུས་མཚུངས་སུ། སྟ་
རེའི་སྒྲ་དང་ཆབས་ཅིག་ཏུ་ད་དུང་ཤིང་གཅོད་མཁན་དེས་ཤུགས་རྒྱག་སྐབས་དབུགས་
འཚང་སྒྲ་ཧུར་ཧུར་གྲག་པ་ཐོས་རྒྱུ་ཡོད།
མི་རིང་བའི་གོང་དུ་གང་ཟག་མི་ཞིག་ཡིན་པའི་བེམ་རོ་ཤ་ཚ་རྒྱུ་དེ་མཐའ་མར་ཁི་
དྷེས་གཞི་ནས་གངས་ཁྲོད་དུ་འཇོག་ཐུབ་ཙམ་བྱུང་ན་ཡང་། ཁོའི་རོགས་ཟླའི་སྡུག་བསྔལ་
ལས་ཀྱང་ཆེས་བཟོད་པར་དཀའ་བ་ནི་རུ་སིའི་གདོང་གི་ཅི་ཡང་མི་སྨྲ་བའི་སྐྱོ་སྣང་དེ་དང་།
མོའི་རེ་བ་དང་ཡི་ཆད་དྲག་པོ་མཉམ་དུ་འདྲེས་ནས་འདྲི་རྩད་བྱེད་པའི་མིག་མདངས་དེ་
རེད། ཁོ་གཉིས་ཀྱིས་སྐད་ཆ་ཚིག་གཅིག་ཀྱང་བཤད་མེད། སྟོང་གཏམ་གྱིས་ཕན་མི་ཐོགས་
པ་དང་བྱ་སྤྱོད་ངོ་མ་རྩ་ཆེན་ཡིན་པ་དེ་གླིང་སྣེ་བྱང་མའི་ཁུལ་དུ་སྐྱེ་འཚར་བྱུང་མཁན་
གྱིས་སྔ་མོ་ཉིད་ནས་ཤེས་བགྱི་ཡོད། དྲོད་ཚད་ཀླད་ཀོར་འོག་གི་ཨང་གྲངས་དྲུག་ཅུ་རེ་ལྔའི་
ནང་དུ། མི་གང་ཞིག་གིས་གངས་ཁྲོད་དུ་སྐར་མ་ཁ་ཤས་ཐོལ་པ་བསྡད་ན་ཡང་གསོན་པར་
མི་ནུས་པས་ན། ཁོ་གཉིས་ཀྱིས་ལམ་སང་གངས་གྲུའི་སྟེང་གི་ཀོ་ཐག་བཅད་དེ། ཀོ་ལྤགས་
ཀྱི་མལ་སྟན་གྱིས་མེ་སེན་ཤ་ཚ་རྒྱུ་དེ་ལེགས་པར་བཏུམས་ནས། ཤིང་གི་ཡལ་གས་བྱས་
པའི་ས་ཁྲིའི་སྟེང་དུ་བཞག་པ་མ་ཟད། ཆག་སྒོ་འདི་བཟོ་མཁན་ཤིང་སྡོང་དེའི་ཡལ་ག་
སྤྱད་དེ་ཁོའི་མདུན་དུ་མེ་ཕུང་སྤར་རྗེས། ཁོ་གཉིས་ཀྱིས་ཁོའི་རྒྱབ་ཏུ་རས་མཐུག་པོ་ཞིག་
བསླངས་ནས་ཡོལ་སྒྲོམ་སྟབས་བདེ་ཞིག་བཟོས་ཏེ། མེ་ཕུང་ལས་འཕྲོས་པའི་ཚ་དྲོད་དེ་
ཁོའི་ལུས་ལ་ལྡོག་འཕྲོ་ཐུབ་པ་བྱས་པ་རེད། ཐབས་མཆོག་དེ་ལྟ་བུ་ནི་རང་བྱུང་ཁམས་ལས་
དངོས་ལུགས་སྦྱོང་མྱོང་མཁན་ཚང་མས་ཤེས་བགྱི་རེད།
འོན་ཏེ་སྲོག་ཉེན་འཕྲད་མྱོང་ཡོད་མཁན་གྱིས་གཞི་ནས་ནམ་འཆི་རྒྱུ་ཡིན་པ་ཤེས
པར་ནུས། མེ་སེན་ལ་ཤིང་སྡོང་གི་གནོན་ཚབས་ཤིན་ཏུ་ཆེ་བས། བརྟག་དཔྱད་རགས་ཙམ་
བྱས་པ་ཙམ་གྱིས་རྨས་སྐྱོན་ཚབས་ཆེན་ཕོག་ཡོད་པ་ཤེས་པར་ནུས། ཁོའི་དཔུང་པ་གཡས་
པ་དང་། རྐང་པ་གཡས་པ་དང་། སྒལ་གཞུང་བཅས་ཚང་མ་ཧྲུག་ཆག་ཏུ་ཕྱིན་པ་དང་།
ཁོའི་འཕོངས་འོག་ནས་རྐང་པ་ཆ་ཚང་སྦྲིད་པར་གྱུར་ལ། ཧ་ལམ་ཁོག་གཅོང་ཚབས་ཆེན་
པོ་ཡོད་ཅིང་། སྐབས་སྐབས་སུ་འཁུན་སྒྲ་རེ་སྒྲོག་པ་དེ་ལས་ཁོ་པ་ད་དུང་གསོན་པོ་ཡིན་པ་
གསལ་བཤད་བྱས།
རེ་བ་མེད་ལ་བྱ་ཐབས་ཀྱང་མེད། ཡ་ང་བའི་མཚན་མུན་ག་ལེར་ཡོལ་བ་དང་། རུ་
སིས་བྱེད་ཐུབ་པ་འབའ་ཞིག་ནི་ཅི་བྱ་གཏོལ་མེད་ཀྱི་ཁྲོད་དུ་མོ་རང་གི་མི་རིགས་དེའི་བློ་
བརྟན་འགྱུར་མེད་ཀྱི་སྙིང་སྟོབས་འདོན་སྤེལ་ཅི་ཐུབ་བྱ་རྒྱུ་དེ་རེད། མལ་མུ་ཐེ་ཁི་དྷེའི་ལི་
མདོག་གི་ངོ་ལ་གཉེར་མ་གསར་པ་ཐོལ་པ་ཁ་ཤས་སླེབས་ཡོད་པ་རེད། དོན་དུ་མེ་སེན་གྱིས་
སྡུག་བསྔལ་ཆུང་ཤོས་མྱོང་བ་ཡིན་ཏེ། ཁོ་པ་ཐེ་ནེ་སི་མངའ་སྡེའི་ཤར་རྒྱུད་དུ་ལོག་སླེབས་
ནས། ཉལ་ཐ་རི་ཁུལ་དུ་སླར་ཡང་ཁོའི་བྱིས་དུས་ཀྱི་འཚོ་བར་རོལ། ཁོས་གཉིད་ལབ་ཁོ་
ན་བྱེད་ཅིང་། ཤ་ཚ་ཤོས་ནི་ཁོས་བརྗེད་ནས་ཡུན་ཧ་ཅང་རིང་པོ་སོང་བའི་ལྷོ་ཕྱོགས་ཀྱི་ང་
རོའི་སྐད་གདངས་ཁོ་ན་སྤྱད་དེ། ཁོ་པས་མཚོའི་ནང་དུ་རྐྱལ་རྒྱག་པ་དང་། ནགས་ཞུམ་
བཟུང་བ། ཞི་ཀྭ་བརྐུ་བ་བཅས་ཀྱི་གནས་ཚུལ་འཆད་པར་བྱེད། སྐད་ཆ་དེ་ཚོ་རུ་སིས་
ཚིག་གཅིག་ཀྱང་མི་གོ་ན་ཡང་། ཁི་དྷེས་གོ་བ་མ་ཟད། ཤེས་རིག་ལྡན་པའི་སྤྱི་ཚོགས་ཀྱི་
ནང་དུ་ཐམས་ཅད་དང་ལོ་མང་པོར་ཁ་བྲལ་མཁན་གྱིས་ཐོས་རྗེས་སེམས་འགུལ་ཇི་ལྟར་
ཐེབས་པ་དེ་བཞིན་དུ་ད་དུང་སེམས་འགུལ་ཆེན་པོ་ཐེབས་པ་རེད།
ཉིན་གཉིས་པའི་ཞོགས་པར་རྨས་སྐྱོན་འཕོག་མཁན་དེ་དྲན་པ་སོས་པ་དང་། མལ་མུ་
ཐེ་ཁི་དྷེས་སྒུར་སྒུར་བྱས་ཏེ། ཁོའི་ཤུབ་ཤུབ་ཀྱི་གཏམ་དེར་ཞིབ་ཉན་བགྱིས།
“ང་ཚོ་ཐ་ཎ་ནར་ཐུག་ཚུལ་དེ་ཁྱོད་ཀྱིས་དྲན་བགྱི་འདུག་གམ། གལ་སྲིད་གངས་
འཁྱགས་བཞུར་དུས་རྗེས་མ་དེ་བར་དུ་བརྩིས་ན། ལོ་བཞི་ཏག་ཏག་ཕྱིན་པ་རེད། དེ་དུས་
ང་མོར་དགའ་པོ་དེ་ཙམ་མེད། མོ་མཛེས་པོ་འདྲ་ཞིག་འདུག་ལ། ཡིད་དབང་འཕྲོག་ཤུགས་
ཀྱང་ཕྲན་བུ་འདུག འོན་ཏེ་རྗེས་སུ་ངས་མོ་ཉིན་ལྟར་དྲན་དྲན་པར་སྡོད་བགྱི་འདུག མོ་
ནི་ངའི་ཆུང་མ་བཟང་མོ་རེད། མོས་དཀའ་ངལ་འཕྲད་རིམ་བཞིན་དུ་ང་དང་ཐེག་པ་ཁུར་
ལེན་བྱེད་བགྱི་རེད། ང་རང་ཚོ་འདི་རྣམས་ཀྱི་ཁྲོད་ནས། མོར་དོ་ཐུབ་མཁན་མེད་པ་ཁྱོད་
ཀྱིས་ཀྱང་ཤེས་གསལ་རེད། དེ་དུས་མོས་ཆུ་ངོས་སུ་མདེལ་ཆར་སེར་བ་བབས་པ་ནང་
བཞིན་ལ་མ་ལྟོས་པར། ཤྭ་བ་རྔ་རིང་རི་ཟུར་གྱི་དྲག་འབབ་ཆུ་བོའི་དཀྱིལ་བཤགས་ཏེ། ང་
རང་གཉིས་བྲག་རྡོའི་སྟེང་ནས་མར་འཐེན་ཚུལ་དེ་ཁྱོད་ཀྱིས་ད་དུང་དྲན་བགྱི་འདུག་
གམ། དེ་སྔ་ནུག་ལོ་ཁེ་ཐོར་བཀྲེས་ལྟོགས་ཀྱིས་མནར་བ་དེ་དྲན་བགྱི་འདུག་གམ། དེ་དུས་
མོ་རྒྱུག་ཆུའི་ནང་དུ་འཕུར་བ་ལྟར་བརྒྱུགས་ཏེ། ང་ཚོར་གསར་འགྱུར་ཇི་ལྟར་འཁྱེར་ཡོང་
བ་དེ་དྲན་བགྱི་འདུག་གམ། དངོས་གནས། མོ་ནི་ངའི་བཟའ་ཟླ་བཟང་མོ་རེད། མོ་ངའི་དེ་
སྔའི་དེ་ལས་ལྡབ་འགྱུར་གྱིས་ཡག་པ་འདུག ང་གཉེན་སྒྲིག་བྱས་ཟིན་པ་ཁྱོད་ཀྱིས་ཤེས་མ་
བྱུང་ངམ། ངས་ཁྱོད་ལ་གཏན་ནས་བཤད་མྱོང་མེད། ཨེ་རེད། རེད་ད། དེ་སྔ་ངའི་ཕ་ཡུལ་ཨ་
རིར་ཡོད་དུས་ངས་གཉེན་སྒྲིག་ཐེངས་གཅིག་བྱས་མྱོང་། ང་འདིར་ཡོང་དོན་ནི་དོན་དེའི་
རྐྱེན་པས་ཡིན། ང་གཉིས་མཉམ་དུ་འཚར་ལོངས་བྱུང་བ་ཞིག་རེད། ང་ཕ་ཡུལ་དང་ཁ་
བྲལ་དོན་ནི་མོ་ལ་ཁ་བྲལ་བའི་གོ་སྐབས་ཤིག་སྤྲོད་ཆེད་དུ་ཡིན། མོ་ལ་གོ་སྐབས་རག་པར་
བརྩི་ཆོག་སོང་།
“འོན་ཏེ་དེ་དང་རུ་སིའི་བར་ལ་འབྲེལ་བ་ཅི་ཡང་མེད། མ་གཞི་བྱས་ན་ངས་དངུལ་
ཕྲན་བུ་བསགས་ནས་ཕྱི་ལོ་རུ་སི་དང་མཉམ་དུ་ཕྱི་ལ་འགྲོ་དགོས་བསམས་བྱུང་སྟེ། ད་ཆ་
འཕྱི་དྲགས་ཐག་ཆོད་སོང་། ཁི་དྷེ་ལགས། མོ་ཕ་ཁྱིམ་ལ་རྩ་བ་ནས་མ་སློག་རོགས་གནོངས།
བུད་མེད་གང་ཞིག་ཕ་ཁྱིམ་ལ་སློག་ན་དེ་ཡིས་བཟོད་ཐབས་མེད། བསམ་བློ་ཐོངས་དང་།
མོས་ང་ཚོ་དང་མཉམ་དུ་ཤ་བསྙལ་མ་དང་། སྲན་མ་དང་། གྲོ་ཟན་དང་། ཤིང་ཏོག་སྐམ་པོ་
བཅས་ཟོས་ནས་ཧ་ལམ་ལོ་བཞི་འགྲོ་གྲབས་ཡོད་པས། ད་ཆ་མོ་སླར་ཡང་ཉ་ཤ་དང་ཤྭ་བའི་
ཤ་ཟ་བར་ཕྱིར་སློག་དགོས་རེད་དམ། མོས་ང་ཚོའི་འཚོ་བ་སྐྱེལ་སྟངས་ལ་གོམས་ཟིན་པ་
མ་ཟད། འཚོ་བ་སྐྱེལ་སྟངས་འདི་འདྲ་མོའི་ཕ་ཁྱིམ་གྱི་འཚོ་བ་ལས་ཡག་པ་ཡོད་པ་ཤེས་
བགྱི་ཡོད་པས་ན། ད་ཆ་མོ་ཕྱིར་སློག་ན། མོར་ཡག་པོ་ཡོད་པ་མ་རེད། ཁི་དྷེ་ལགས། ཁྱོད་
ཀྱིས་ཁོང་ལ་ལྟ་རྟོག་མང་ཙམ་བྱེད་རོགས་གནོངས། ཁྱོད་ཀྱིས་བྱེད་འདོད་མེད་པ་ཅི་ཡིན།
གཡུགས་ཞོག ཁྱོད་ཀྱིས་མོ་རང་ཚོར་གཡོལ་རྐྱང་བྱེད་ཀྱིས། ཁྱོད་འདི་གར་ཡོང་དོན་ཅི་
ཡིན་ང་ལ་གཏན་ནས་བཤད་མྱོང་མེད། ཁྱོད་ཀྱིས་མོར་ཡག་པོ་བྱས་ནས། མོ་གང་སྔ་སྔ་ཨ་
རིར་སྐྱེལ་རོགས་གནོངས། ཡིན་ན་ཡང་གལ་སྲིད་མོས་ཁྱིམ་དྲན་པ་ཡིན་ན། ཁྱོད་ཀྱིས་མོ་
ཚུར་སྐྱེལ་རྒྱུ་མ་བརྗེད་པ་བྱེད་རོགས་གནོངས།
“ཁི་དྷེ་ལགས། ད་དུང་ཕྲུ་གུ་དེ་ཡོད་རེད། དེ་ཡིས་ང་གཉིས་མཛའ་གཅུགས་དེ་བས་
ཟབ་པར་བྱས་སོང་། ངས་ནི་དེ་བུ་ཞིག་ཡིན་ན་བསམ། བསམ་བློ་ཐོངས་དང་། དེ་ནི་ངའི་ཤ་
རུས་ལས་ཆད་པའི་དུམ་བུ་རེད་ད་ཁི་དྷེ་ལགས། ཁོ་འདིར་རྩ་བ་ནས་འཇོག་རྒྱུ་མེད། གལ་
སྲིད་བུ་མོ་ཞིག་ཡིན་ན། ཡིན་བགྱི་མ་རེད། དེ་འདྲ་ཡིན་མི་སྲིད། ངའི་པགས་རིགས་ཐོན
རྫས་ཚོངས་ཤིག དེ་ཚོར་ཉུང་མཐའ་ཡང་སྒོར་མོ་ལྔ་སྟོང་རག་བགྱི་རེད། ཀུང་སིའི་ནང་
དུ་ཡང་ང་ལ་དངུལ་གྲངས་དེ་མཚུངས་ཤིག་ཡོད། ངའི་མ་རྐང་དང་ཁྱོད་ཀྱི་མ་རྐང་གཉིས་
ཟླ་སྒྲིལ་བཏང་ནས་སྒྲུབས་ཤིག ངས་བལྟས་ན་ཉོ་སྒྲུབ་རེ་ཞུ་བྱས་པའི་མཐོ་ས་དེ་ནས་
གསེར་ཐོན་ངེས་རེད། ཁྱོད་ཀྱིས་ཕྲུ་གུར་སློབ་གསོ་ཧ་ཅང་ཡག་པོ་སྤྲོད་དགོས། ད་དུང་ཁི་
དྷེ་ལགས། གལ་ཆེ་ཤོས་ནི་བུ་དེ་འདི་གར་ལོག་ཏུ་མ་འཇུག་ཅིག ས་འདི་འདྲ་ནི་མི་རྒྱུད་
དཀར་པོ་བའི་སྡོད་ས་མ་རེད།
“ཁི་དྷེ་ལགས། ད་ང་ནི་གང་ལྟར་ཚར་བ་རེད། མང་མཐའ་ཡང་ཉི་མ་གསུམ་ལས་
འཁྱོལ་བགྱི་མ་རེད། ཁྱོད་རང་ཡིན་གཅིག་མིན་གཅིག་མདུན་ལ་མུ་མཐུད་དེ་རྒྱུགས་
ཤིག ཁྱོད་རང་ངེས་པར་དུ་མདུན་ལ་མུ་མཐུད་དེ་རྒྱུགས་ཤིག འདི་ནི་ངའི་བཟའ་ཟླ་
དང་ངའི་ཕྲུ་གུ་ཡིན་པ་དེ་ངེས་པ་གྱིས་ཤིག ཨ་ཧོ། གནམ་རྒན་མ་མཁྱེན། ངས་ནི་བུ་ཞིག་
ཡིན་ན་བསམ་བྱུང་། ཁྱོད་ཀྱིས་ད་དུང་ངའི་གམ་དུ་བསྲུངས་ནས་བསྡད་ན་ཡོང་བགྱི་མ་
རེད། ང་ནི་འཆི་ཁ་མ་ཞིག་རེད། ངས་ཁྱེད་ལ་ཞུ་བ་འཐེན་ཆོག མགྱོགས་པོར་ལམ་ལ་
ཞུགས་ཤིག”
མལ་མུ་ཐེ་ཁི་དྷེས། “ང་ཉིན་གསུམ་བསྒུག་ཏུ་ཆུག་དང” ཞེས་དང་། “ཁྱོད་ལ་དྲག་
སྐྱེད་ཕྲན་བུ་ཡོང་བ་ཡང་སྲིད་ལ། བསམ་ཡུལ་ལས་འདས་པ་འདྲ་ཡོང་བ་ཡང་སྲིད” ཅེས་
ནན་ཞུ་བྱས།
“ཡོང་བགྱི་མ་རེད།”
“ཉི་མ་གསུམ་རང་ལས་བསྒུག་མི་ཡོང་།
“ཁྱེད་རང་ངེས་པར་དུ་ལམ་སང་ཐོན་དགོས།”
“ཉི་མ་གཉིས།”
“ཁི་དྷེ་ལགས། དེ་ནི་ངའི་བཟའ་ཟླ་དང་ཕྲུ་གུའི་ཆེད་དུ་ཡིན། ཁྱོད་ཀྱིས་ད་མ་
བཤད་དང་།”
“འོ་ན་ཉི་མ་གཅིག”
“ཡོང་བགྱི་མ་རེད། ཡོང་བགྱི་མ་རེད། ཁྱོད་རང་ངེས་པར་དུ……"
“ཉི་མ་གཅིག་རང་ལས་བསྒུག་མི་ཡོང་། ལམ་རྒྱགས་འདི་ཚོར་བརྟེན་ན་ང་
ཚོས་འཁྱོལ་ཐུབ་པ་ཡོང་བགྱི་རེད། གཅིག་བྱས་ན་ངས་ཤ་བ་རྔ་རིང་གཅིག་རྔོན་ཐུབ་པ་
ཡང་སྲིད།”
“ཡོང་བགྱི་མ་རེད། འོ་ཡ། ཉིན་གཅིག་ཡིན་ད། དེ་ལས་སྐར་མ་གཅིག་ཀྱང་བརྒལ་
མི་རུང་། ད་དུང་ཁི་དྷེ་ལགས། ང་འདི་གར་གྲོགས་མེད་གཅིག་པུར་འཆི་རྒྱུ་བསྒུག་ཏུ་མ་
འཇུག་རོགས། མེ་མདའི་སྐམ་པ་གནོན་ཐེངས་གཅིག་གིས་འགྲིག་བགྱི་རེད། ཁྱོད་ཀྱིས་
ཧ་གོ་བགྱི་རེད། བསམ་བློ་ཐོངས་དང་། བསམ་བློ་ཐོངས་དང་། ངའི་ཤ་རུས་ལས་ཆད་པའི་
དུམ་བུ་དེ་ངས་ཚེ་ཐོག་འདི་ལ་མཐོང་ཐུབ་མ་སོང་།
“རུ་སི་བོས་ཤོག་དང་། ངས་མོ་དང་གྱེས་མཇལ་ཞུ་དགོས་ཡོད། ངས་མོར་ཕྲུ་གུ་
བསམས་བྱས་ནས་ང་དབུགས་ཆད་རྒྱུ་བསྒུགས་ནས་མ་སྡོད་ཟེར་བགྱི་ཡིན། གལ་སྲིད་ངས་
མོར་མ་བཤད་ན། མོ་ཁྱོད་དང་མཉམ་དུ་མི་འགྲོ་བ་ཡང་སྲིད། ག་ལེ་ཕེབས་ཤིག་གྲོགས་པོ་
རྙིང་པ་ལགས། ག་ལེ་ཕེབས་ཤིག
“ཁི་དྷེ་ལགས། ངས་བྱས་ན། ཨེན། ཁྱོད་ཀྱིས་རི་གདོང་ཆུང་ཆུང་དེའི་ལྡེབས་སུ་ཨི་
ཁུང་ཞིག་འཕིགས་དང་། ངས་དེ་སྔ་དེ་ནས་གསེར་བྱེ་ཨ་རིའི་སྐར་མ་བཞི་བཅུ་རི་བ་ཞིག་
བརྐོས་མྱོང་།
“ད་དུང་ཁི་དྷེ་ལགས།” ཁི་དྷེས་ལུས་པོ་དེ་བས་དམའ་བར་དུད་ནས་ཁོའི་མཐའ་
མའི་སྐད་ཆ་ཉག་ཕྲ་བ་ཚིག་ཁ་ཤས་དེ་དང་། འདའ་ཁའི་མཐོལ་བཤགས་གསལ་པོར་ཐོས་
ཐུབ་པ་བྱས། “ངས་དགོངས་པ་མ་ཚོམ་ཞུ་བགྱི་ཡིན། ཁྱོད་ཀྱིས་ཧ་གོ་བགྱི་རེད། ངས་གཱ་
མེན་ལ་དགོངས་པ་མ་ཚོམ་ཞུ་བགྱི་ཡིན།”
མལ་མུ་ཐེ་ཁི་དྷེས་ཀོ་པགས་ཀྱི་ཕྱི་གོས་གྱོན་པ་དང་། གངས་ལྷམ་གྱོན་ཞིང་། མེ་
མདའ་ཁོག་རིས་ཅན་མཆན་འོག་ཏུ་བཅུག་སྟེ། བུད་མེད་དེ་ག་ལེར་མོ་རང་གི་ཁྱོ་བོའི
འགྲམ་དུ་ངུ་རུ་འཇུག་ཕྱིར་ནགས་ཁྲོད་དུ་ཞུགས། གླིང་སྟེ་བྱང་མའི་རྒྱུད་དུ་ཆག་སྒོ་དེ་འདྲ་
ཁོ་ལ་འཕྲད་མྱོང་མེད་པ་མ་ཡིན་མོད། འོན་ཏེ་བྱ་དཀའ་བྱེད་གཏད་དེ་འདྲ་ཡོང་མྱོང་ཡེ་
ནས་མེད། དོན་སྤྱི་ཙམ་ནས་བཤད་ན། དེ་ནི་ཤིན་ཏུ་གསལ་བའི་ཨང་རྩིས་ཀྱི་རྩིས་གཞི་
ཞིག་ཡིན་པ་སྟེ། གསོན་ཐུབ་རེ་ཡོད་པའི་ཚེ་སྲོག་གསུམ་དང་འཆི་རྒྱུར་ངེས་པའི་མི་ཞིག་
བར་ལ་གདམ་ག་བྱ་རྒྱུ་དེ་རེད། འོན་ཏེ་ད་ལྟ་ཁོས་སེམས་ཐག་ཆོད་བགྱི་མེད་པ་རེད། ལོ་
ལྔའི་ནང་དུ་ཁོ་གཉིས་ཀྱིས་དཔུང་པ་མཉམ་གཤིབ་ངང་གཙང་པོ་དང་། ལམ་སྟེང་དང་།
གུར་ནང་དང་། གཏེར་རིའི་ནང་བཅས་སུ་འབྲོག་སྟོང་དང་། ཆུ་ལོག་དང་། མུ་གེ་བཅས་
ཀྱིས་བཟོས་པའི་འཆི་བའི་འཇིག་ཉེན་ལ་ཁ་གཏད་མཉམ་དུ་འཇལ་ནས། གྲོགས་པོ་བློས་
ཐུབ་ཀྱི་མཛའ་བས་དམ་དུ་བཅིངས་ཡོད་ཅིང་། ཁོ་གཉིས་བར་གྱི་མཛའ་སེམས་ངོ་མ་ཤིན་
ཏུ་ཟབ་པར་བརྟེན། རུ་སི་ཐོག་དང་པོར་ཁོ་གཉིས་ཀྱི་གསེང་དུ་འཛུལ་རྗེས། ཁོ་ལ་ཕྲག་
དོག་གི་བློ་ཕྲ་མོ་གསལ་ལ་མ་གསལ་རེ་ཡོང་བགྱི་ཡོད་པ་རེད། འོན་ཏེ་ད་ཆ་མཛའ་དུང་དེ་
རིགས་ཁོ་རང་ངོ་མས་དུམ་བུར་གཅོད་དགོས་པ་རེད།
ཁོས་ཤ་བ་རྔ་རིང་གཅིག་རང་གཅིག་རྙེད་པའི་སྨོན་ལམ་བཏབ་ན་ཡང་། རི་དྭགས་
ཐམས་ཅད་ནི་ཡུལ་དེ་དང་ཁ་བྲལ་ཏེ་ཕྱིན་པ་ལྟར་དུ་སྣང་། མུན་རུབ་སྐབས་ངལ་བས་
དུབ་ཐག་ཆོད་པའི་སྐྱེས་པ་དེས་ལག་གཉིས་སྟོང་པར་བློ་སེམས་མི་བདེ་བཞིན་དུ་གུར་གྱི་
ཕྱོགས་སུ་ག་ལེར་ལོག་དགོས་ཐུག འོན་ཏེ་ཁྱི་ཡི་ཀུ་ཅོའི་སྒྲ་དང་། རུ་སིའི་བཙིར་སྐད་ཐོས་
པས་ཁོས་གོམ་སྟབས་ཇེ་མགྱོགས་སུ་བཏང་།
ཁོས་ཞག་སར་བཤར་བས་ཀུ་ཅོ་སྒྲོག་བཞིན་པའི་ཁྱི་ཚོགས་ཀྱི་ཁྲོད་དུ་རུ་སིས་སྟ་རེ་
འཕྱར་བ་རིག་པ་རེད། ཁྱི་ཚོགས་དེ་ཚོས་བདག་པོ་ཚོའི་ལྕགས་ལྟར་གྱི་སྒྲིག་ཁྲིམས་བཤིག་
ནས། འཚང་ཁ་ཤིག་ཤིག་ངང་ལམ་རྒྱགས་འཕྲོག་བཅོམ་བྱེད་སྒང་རེད། ཁོས་ལམ་སང་
མེ་མདའ་རིང་མདའ་མགོ་གཞུག་སློག་ནས་འཁྱེར་ཏེ། ཐེངས་དེའི་འཐབ་རྩོད་ཀྱི་ནང་དུ་
ཞུགས། དེས་ན་རང་བྱུང་ཕྱིར་འབུད་ཀྱི་ཟློས་གར་རྙིང་པ་དེ་གདོད་མའི་དུས་རབས་བཞིན
དུ་གདུག་རྩུབ་ངང་འཁྲབ་པ་རེད། མེ་མདའ་རིང་མདའ་དང་སྟ་རེས་ཡར་མར་དུ་ཡང་
ནས་ཡང་དུ་བར་མེད་གཞུ་བ་དེ་སྐབས་རེར་འཁེལ་ལ་སྐབས་རེར་འཁེལ་བགྱི་མེད། བདེ་
ལྕག་འཁྱུག་པའི་ཁྱི་དེ་ཚོས་ནི་སྨྱོས་པའི་མིག་བགྲད་པ་དང་། ཁྱི་སོ་ཕྱིར་ཕྱུང་ཞིང་། ཁ་ཆུ་
འཛར་བཞིན་ཤིན་ཏུ་མྱུར་པོས་ཕར་མཆོང་ཚུར་གཡོལ་བྱེད།
མི་དང་དུད་འགྲོའི་བར་ལ་བདག་དབང་འཕྲོག་རྩོད་བྱེད་ཆེད་དུ། རྒྱལ་ཕམ་ཐག་
གཅོད་ཀྱི་དམག་འཐབ་ཡིད་སྐྱོ་དགོས་པ་ཐེངས་གཅིག་བྱས། དེ་འཕྲལ་ཕམ་པར་བྱས་པའི་
ཁྱི་ཁྱུ་དེ་ཚོ་མེ་ཕུང་གི་འཁྲིས་སུ་འཛེགས་ཏེ། རང་ཉིད་ཀྱི་རྨ་ཁར་ལྕེ་ལྡག་བྱེད་བཞིན་དུ
སྐར་མར་གཏད་དེ་སྡུག་སྐད་ཡང་ཡང་བརྒྱབ་ནས་དེ་ཚོའི་སྡུག་བསྔལ་ཡུས་བཤད་བྱས།
ཉ་ཀུད་ཡུད་ཀྱི་ཤ་སྐམ་པོ་ཆ་ཚང་ཁྱིས་ཁྱུར་མིད་ལ་བཏང་ཟིན་པ་དང་། མདུན་དུ་ད་
དུང་ཐང་རྒོད་དབྱིན་ལེ་ཉིས་བརྒྱ་ལྷག་ཙམ་ཡོད་ཐོག གྲོ་ཞིབ་སྤམས་ལྔའི་གཡས་གཡོན་
ཞིག་ལས་ལྷག་མེད་པ་རེད། རུ་སིས་མོའི་ཁྱོ་བོའི་གམ་དུ་ལོག་པ་དང་། མལ་མུ་ཐེ་ཁི་དྷེས་
ད་དུང་ཚ་པོ་ཡིན་པའི་ཁྱི་རོ་ཞིག་གི་ཤ་གཏུབས་ཤིང་། དེའི་མགོ་བོ་ནི་སྟ་རེས་ཞིབ་མོར
བྱས་ཟིན། ཁི་དྷེས་ཤིན་ཏུ་གཟབ་གཟབ་ངང་ཤ་རྡོག་རེ་རེ་བཞིན་ལེགས་པར་སྦས་ནས། ཁྱི་
པགས་དང་བེད་མེད་ཀྱི་རོ་ཏོ་དེ་ཚོ་མི་རིང་བའི་སྔོན་དུ་དེའི་རོགས་ཟླ་ཡིན་པའི་ཁྱི་ཁྱུ
དེར་ཟ་རྒྱུར་བྱིན།
ཞོགས་པ་སླར་ཡང་ཟིང་ཆ་གསར་པ་ཐོན། ཁྱི་ཁྱུ་དེ་ཚོས་ཕན་ཚུན་རྨུག་རེས་བྱས། ཁྱི་
ཁྱུ་དེས་དབུགས་ཆད་ལ་ཉེ་བའི་གཱ་མེན་བསྒྲིལ་ཟིན་ཞིང་། ལྕག་ཚན་གཞུས་ན་ཡང་དེ་
ཚོས་ཡ་མི་བྱེད། དེ་ཚོར་གཞུས་ནས་བག་འཁུམས་ངང་སྐད་ངན་སྒྲོག་པར་བྱེད་ན་ཡང་།
གང་ལྟར་དེ་ཚོས་ཁྱི་དེའི་རུས་པ་དང་། པགས་པ་དང་། སྤུ་དང་བཅས་པ་ཐམས་ཅད་གཙང་
མ་གཙང་རྐྱང་ཟོས་རྗེས་གཞི་ནས་སོ་སོར་གྱེས་པ་རེད།
མལ་མུ་ཐེ་ཁི་དྷེས་ལས་ཀ་བྱེད་ཀྱིན་མེ་སེན་གྱི་སྐད་ལ་ཉན་གྱིན་བྱེད། མེ་སེན་ནི་
སླར་ཡང་ཐེ་ནེ་སི་མངའ་སྡེར་སླེབས་ཏེ། ཁོ་པའི་ན་གཞོན་དུས་ཀྱི་རོགས་ཟླ་ཚོ་དང་ས་
བཤད་རྡོ་བཤད་བྱེད་པ་དང་། རྩོད་གླེང་རྫོགས་རྒྱུ་མེད་པ་བྱེད་སྒང་རེད།
ཁི་དྷེས་ཉེ་འགྲམ་གྱི་ཐང་ཤིང་སྤྱད་ནས་ཤིན་ཏུ་མགྱོགས་པོས་ལས་ཀ་བྱས། ཁོས་སྤྱིལ་
བུ་བསྐྲུན་པར་རུ་སིས་བལྟ་བར་བྱེད། དེ་ནི་རྔོན་པས་སྐབས་རེར་རི་དྭགས་ཀྱི་ཤ་གསོག་
ཉར་བྱས་ནས། སྤྱང་ཀི་དང་ཁྱིས་མི་ཟ་བ་བྱེད་ཆེད་དུ་བསྐྲུན་པའི་སྤྱིལ་བུ་དེ་རིགས་རེད།
ཁོས་སྔ་རྗེས་སུ་ཐང་ཤིང་སྡོང་ཕྲན་གཉིས་ས་ལ་མ་རེག་ཙམ་བཀུག་ནས། སླར་ཡང་ཤྭ་ཀོས་
དེ་གཉིས་དམ་པོར་བསྡམས། དེ་འཕྲལ་ཁོ་པས་སླར་ཡང་ཁྱི་དེ་ཚོ་བརྡུངས་ནས་བཏུལ་
རྗེས། དེ་ཚོ་ཁག་སོ་སོར་གངས་གྲུ་གཉིས་ཀྱི་མདུན་དུ་སྦྲེལ་ཞིང་། མེ་སེན་གྱི་སློག་པའི་
མལ་སྟན་གཅིག་པུ་བཞག་པ་ཕུད། ཅ་ལག་གཞན་དག་ཡོངས་རྫོགས་བཅུག་རྗེས། ཁོས་མེ་
སེན་གྱི་ལུས་ལ་སློག་པའི་མལ་སྟན་ལེགས་པར་གཡོགས་ཤིང་དམ་པོར་བསྡམས་པ་དང་།
མར་ལ་བཀུག་པའི་ཐང་ཤིང་གི་སྟེང་དུ་ཐག་པའི་སྣེ་གཉིས་བསྡམས། དེ་ལྟར་རྔོན་གྲིས་
བཅད་དེ་ཐང་ཤིང་གློད་ན། ཁོའི་ལུས་པོ་བར་སྣང་མཐོངས་སུ་འཕགས་པར་འགྱུར་རོ། །
རུ་སིས་ཁ་ལ་ཉན་པོའི་སྒོ་ནས་ཁྱོ་བོའི་ཁ་ཆེམས་དང་ལེན་བྱས། བུད་མེད་ཤ་ཚ་རྒྱུ་
དེ་ལ་བཀའ་སྟུན་སློབ་གསོ་ཐེབས་ཤུགས་ཆེ་ཐག་ཆོད་ནས། བྱིས་པའི་དུས་ནས་བཟུང་
སྟེ། མོས་འཇིག་རྟེན་བྱེད་པོར་མགོ་སྒུར་བཀའ་ཉན་བྱེད་པ་དང་། མོས་མཐོང་མྱོང་བའི་
བུད་མེད་ཚང་མས་ཀྱང་དེ་ལྟར་རང་བྱེད་པ་ནི། བུད་མེད་ཀྱིས་ཆུང་དུས་ནས་འགོག་རྒོལ་
བྱས་ཆོག་བགྱི་མེད་པ་ལྟར་དུ་སྣང་། དེ་དུས་མོ་ལ་ཁི་དྷེའི་ཆོག་མཆན་ཐོབ་རྗེས། གཞི་ནས་
ངུ་འབོད་ཐེངས་གཅིག་བྱས་ནས་མོའི་ཁྱོ་བོར་འོ་གྱེས་བྱས། མོའི་རིགས་རྒྱུད་དེར་གོམས་
གཤིས་དེ་འདྲ་མེད་པ་རེད། དེ་རྗེས་ཁི་དྷེས་མོ་གངས་གྲུ་དང་པོ་དེའི་མདུན་དུ་འཁྲིད་ནས།
མོ་ལ་གངས་ལྷམ་གཡོགས་རོགས་བྱས། མོས་རྨོངས་ཚོད་དང་རང་བཞིན་གྱི་སྒོ་ནས་གངས་
གྲུའི་ཁ་ལོའི་ཡུ་བ་དང་ཁྱི་ལྕག་བཟུང་སྟེ། ང་རོ་ཞིག་བསྒྲགས་ནས་ཁྱི་འདེད་བཞིན་ལམ་
ལ་ཞུགས། དེ་ནས་ཁི་དྷེ་དྲན་པ་འཐོར་བའི་མེ་སེན་གྱི་གམ་དུ་ལོག རྗེས་སུ་རུ་སིའི་གྲིབ་
གཟུགས་མཐོང་སར་མེད་པར་གྱུར་ན་ཡང་། ཁོས་ད་དུང་མེ་ཕུང་གི་འགྲམ་དུ་ཙོག་པུར་
སྒུག་སྡོད་བྱེད་པ་དང་སྨོན་ལམ་འདེབས་བཞིན་དུ་ཁོ་པའི་རོགས་པ་དབུགས་སྔ་ཙམ་ཆད་
པའི་རེ་བ་བྱས།
མི་གང་ཞིག་དབེན་པའི་གངས་ཀླུང་གི་ཁྲོད་དུ་ཁེར་མར་སྡོད་དགོས་བྱུང་ན། དེ་ནི་
བཟོད་པར་དཀའ་བ་ཞིག་རེད། གལ་སྲིད་ས་སྲོས་ཀྱི་ཁུ་སིམ་ཁྲོད་དུ་ཡིན་ན་ཅུང་ཟད་དྲག་
ཙམ་ཡོང་བ་ཡང་སྲིད། ས་སྲོས་ཀྱིས་མི་བསྒྲིབ་དུས་ཁྱོད་ལ་སྲུང་སྐྱོབ་བྱེད་པ་དང་འདྲ་ལ།
དུས་མཚུངས་སུ་ཁྱོད་ལ་དཔག་དཀའི་གདུང་སེམས་མི་འདྲ་བ་སྟོང་ཕྲག་འཆད་པར་བྱེད།
འོན་ཏེ་སྔོ་བསངས་ཀྱི་ནམ་མཁའི་འོག་གི་གྲང་ངར་ཆེ་བའི་ཁུ་སིམ་དཀར་པོ་ཡུག་ཅིག་དེ་
ལ་ནི་བརྩེ་སེམས་སྤུ་ཙམ་ཡང་མེད་པར་སྣང་ངོ་། །
ཆུ་ཚོད་གཅིག་ནས་གཉིས་ཕྱིན་རུང་མེ་སེན་སྔར་བཞིན་གྲོངས་མེད་པ་རེད། ཉིན་གུང་
ཟིན་དུས། ལྷོ་ཕྱོགས་ཀྱི་གནམ་ས་འབྲེལ་མཚམས་ཀྱི་འོག་ཏུ་ཉི་མའི་ཟུར་ཡང་མ་མངོན་པར།
མེ་ལྟར་དམར་བའི་འོད་ཡུག་ཅིག་མཁའ་ལ་འཕྲོས་ནས། འཕྲོ་ཚུལ་ཙམ་ཞིག་བསྟན་རྗེས་
ཤིན་ཏུ་མྱུར་པོར་ཡལ། མལ་མུ་ཐེ་ཁི་དྷེ་གཉིད་ལས་འདྲོག་པ་ལྟར། རྐང་པ་འདྲུད་བཞིན་དུ་
ཁོའི་རོགས་ཟླའི་གམ་དུ་ཕྱིན། ཁོས་མཐའ་འཁོར་ལ་ལྟ་ཙམ་བྱས། དབེན་པའི་གངས་ཀླུང་
གིས་ཁོ་ལ་འཕྱ་སྨོད་བྱེད་པ་དང་འདྲ་བ་དེས་ཁོའི་སྤུ་ལོང་དབང་མེད་དུ་གཡོས། མེ་མདའི་
སྐད་སྒྲ་ཚ་པོ་ཞིག་གྲག་པ་དང་། མེ་སེན་ནི་ཁོའི་བར་སྣང་གི་བང་སོའི་ནང་དུ་འཕགས་རྗེས།
མལ་མུ་ཐེ་ཁི་དྷེས་ལྕག་ཚན་གཞུས་པས་ཁྱི་དེ་ཚོས་སྨྱོ་བ་ལྟར་དུ་འདུར་རྒྱུག་བྱས་ཏེ། གངས་
ཀླུང་གི་སྟེང་ནས་འཕུར་སྐྱོད་བྱས།

ལམ་ཞུགས་པའི་ཆེད་དུ་ཞབས་ཏག་གནོངས།

“བླུགས་ཤིག”
“ཡིན་ཡང་ངས་བཤད་ན། ཁི་དྷེ་ལགས། འདི་འདྲ་བྱས་ན་ངར་ཐག་ཆོད་པ་མ་
རེད་དམ། ཝི་སི་ཀིའི་སྟེང་ལ་ཨ་རག་ཉིང་ཁུ་བསྣན་པ་དེས་རང་ཉིད་ངར་སེ་བ་ཆགས་
ཟིན་པས། ད་དུང་བྷོ་རན་དྷི་དང་ཕོ་བ་རིས་བསྙལ་མ་བླུགས་ན………”
“བླུགས་ཤིག ཨ་རག་བྲོ་བ་ལྔ་ལྡན་བཟོ་མཁན་དེ་ཡང་སྙིང་སུ་རེད” ཅེས་མལ་མུ་
ཐེ་ཁི་དྷེས་རླངས་པ་བན་བུན་གྱི་ཁྲོད་ནས་མཛའ་བརྩེའི་འཛུམ་ཆུང་སྟོན་པར་བྱེད། “བུ་
རང་གིས་འདིའི་རྒྱུད་དུ་ང་དང་ཡུན་གཅིག་པ་བསྡད་ནས། རི་བོང་བརྔོན་པ་དང་།
ཉ་ཀུད་ཡུད་རང་ཟོས་ནས་འཚོ་བ་སྐྱེལ་དགོས་པ་ཆགས་དུས། ལོ་གཅིག་ལ་ཡེ་ཤུའི་
འཁྲུངས་སྐར་ཐེངས་གཅིག་ལས་མེད་པ་དེ་ཁྱོད་ཀྱིས་ཧ་གོ་བགྱི་རེད། ཡེ་ཤུའི་འཁྲུངས་
སྐར་གྱི་ཉིན་མོར་ཨ་རག་བྲོ་བ་ལྔ་ལྡན་མེད་ན། དེ་ནི་ས་ཕུག་གི་མཐའ་སྣེ་བར་བསྔོགས་
རུང་། ད་དུང་གསེར་གཏེར་ཁྱབ་རྒྱུད་མ་རྙེད་པ་དང་གཅིག་པ་རེད།”
“ཁྱེད་ཀྱིས་གསུངས་པ་དེ་རང་རེད” ཅེས་ཁི་དྷིའི་གཏམ་དེ་འཇེམ་བྷེལ་ཏོན་རྒན
པའི་བློ་ལ་ཤིན་ཏུ་འཐད་པར་གྱུར། ཁོ་ནི་ཁི་དྷེ་མེ་སེན་གཏེར་ཁ་ནས་དེ་གར་ཡེ་ཤུའི་
འཁྲུངས་སྐར་དགའ་གཏོང་བྱེད་པར་ཡོང་བ་ཞིག་རེད། འདས་པའི་ཟླ་བ་གཉིས་ནང་། ཁོས་
ཤ་བའི་ཤ་ཁོ་ན་ཟོས་ནས་འཚོ་བ་བསྐྱལ་བ་དེ་ཚང་མས་ཤེས་གསལ་རེད། “ང་ཚོས་ཐཱ་ཎ་
ནཱ་གཙང་འགྲམ་དུ་མཉམ་དུ་སྡེབ་བཟོ་བྱས་པའི་ཨ་རག་ངར་པོ་དེ་རིགས་ཁྱེད་ཀྱིས་ད་
དུང་དྲན་བགྱི་འདུག་གམ།”
“འོ་ལགས། ངས་དྲན་གྱིས། ཨ་རོག་ཚོ། གལ་སྲིད་མངར་ཆ་དང་བག་ཕྱེས་ཨ་རག་
དེ་འདྲ་སྙོལ་ཐུབ་ནས། མི་ཁྱུ་གཅིག་འཐབ་རྒྱུར་རྒོད་པའི་ར་བཟི་བར་གྱུར་པ་ཁྱོད་ཚོས་
མཐོང་ཚེ། བློ་ཡིད་ཧ་ཅང་ཚིམ་པོ་ཡོང་ངེས་རེད། དེ་ནི་ཁྱོད་རང་མ་སྐྱེས་གོང་གི་གནས་
ཚུལ་རེད།” མལ་མུ་ཐེ་ཁི་དྷེས་ཁ་ཕྱིར་འཁོར་ནས་སི་ཏན་ལི་བུ་རོན་སིར་གཏད་དེ་དེ་སྐད་
སྨྲས། བུ་རོན་སི་ནི་གཏེར་ཁ་སྔོག་འདོན་ཆེད་མཁས་ན་གཞོན་ཞིག་ཡིན་པ་དེ་བྱང་ཕྱོགས་
སུ་ལོ་གཉིས་བསྡད་པ་རེད། “དེ་དུས་འདིའི་རྒྱུད་དུ་མི་རྒྱུད་དཀར་པོའི་བུད་མེད་གཅིག་
ཀྱང་མེད་པར། མེ་སེན་གྱིས་གཉེན་སྒྲིག་བྱེད་འདོད་པ་རེད། རུ་སེའི་ཕ་ནི་ཐཱ་ཎ་ཎ་རིགས་
ཀྱི་ཚོ་དཔོན་ཡིན་པ་དེས་ཀྱང་ཚོ་པའི་མི་གཞན་དང་འདྲ་བར་གཉེན་དོན་དེ་ལ་ངོ་རྒོལ་
བྱས་པ་རེད། ཨ་རག་ཧ་ཅང་ངར་པོ་ཆགས་འདུག་གམ། གཡའ། ངས་མངར་ཆ་ལྷག་མ་
སྤམས་གཅིག་ཆ་ཚང་བླུགས་པ་ཡིན། འདི་ནི་ངའི་ཚེ་ཐོག་འདིར་བཟོས་པའི་ཨ་རག་ཡག་
ཤོས་དེ་རེད། ཁྱོད་ཚོས་ཐེངས་དེའི་ར་མདའ་དེ་ལ་བལྟ་དགོས་ངེས་རེད། གཙང་པོ་བརྒྱུད་
ནས་ར་མདར་ཆས་ཏེ། བརྒྱུད་འདྲེན་ལམ་ཐིག་བར་དུ་ཤར་རྒྱག་དེད་པ་རེད།”
“འོན་ཏེ་དབྱིན་དྷི་ཨན་མ་དེ” ཞེས་ལུ་དབྱི་སི་ས་ཝོ་ཨེས་དྲིས། ཧྥ་རན་སིའི་
རིགས་ཀྱི་ཁ་ཎ་ཏ་པ་གཟུགས་རིང་དེས་ན་ནིང་དགུན་ཁ་དབྱིན་ལེ་བཞི་བཅུའི་ས་ཚུགས
སུ་སྡོད་དུས། ཁྲིམས་མེད་ལུགས་མེད་ཀྱི་དོན་འདི་ཐོས་མྱོང་བས་ན། ཁོས་སྤྲོ་བས་ཉན་པར་བྱེད།
མལ་མུ་ཐེ་ཁི་དྷེ་ནི་འུར་ཤོབ་ཆེར་སྒྲོག་བྱ་རྒྱུ་གཤིས་སུ་གོམས་པ་ཞིག་ཡིན་པ་དེས་སྦ་
གསང་སྤུ་ཙམ་ཡང་མེད་པར་བྱང་ཕྱོགས་ཀྱི་ལོ་ཆིན་ཝར་དེའི་གཏམ་རྒྱུད་བཤད། བྱང་
ཕྱོགས་སུ་ཉེན་མཆོང་ལ་ཡོང་བའི་སྐྱེས་པ་གྱོང་པོ་གཅིག་མིན་གཉིས་མིན་བློ་སེམས་
འཚབ་ནས་ཅི་བྱ་གཏོལ་མེད་ངང་ཉི་འོད་ཀུན་ཏུ་ཁྱབ་པའི་ལྷོ་ཕྱོགས་དྲན་ཏེ། དེ་གའི་འཚོ་
བ་ནི་གྲང་ངད་དང་འཆི་བ་གཉིས་དང་འཐབ་རྩོད་ངལ་བ་འབྲས་མེད་དུ་བྱེད་པ་ལས་ནི་
ཅུང་ཡག་བགྱི་རེད།
ཁི་དྷེས་མཇུག་སྒྲིལ་སྐབས་སུ། “ཏག་ཏག་འཁྱགས་པ་དང་པོ་བཞུར་དུས་ང་ཚོས་ཡུ་
ཁོན་གཙང་པོར་ཕྱིན་པ་ཡིན” ཞེས་དང་། “མོའི་ཚོ་པའི་མི་ང་ཚོ་ལས་སྐར་མ་བཅོ་ལྔས་
འགོར་བ་བྱུང་བ་རེད། དེ་ལྟར་ང་ཚོ་བསྐྱབས་པ་རེད། དེ་ཡང་འཁྱགས་པ་ཐེངས་གཉིས་
པ་བཞུར་ནས། ཆུ་སྟོད་དུ་ཁྱེར་འདམ་གྱིས་འགག་པའི་འཁྱགས་རྡོག་གཏོར་ཏེ། ཁོ་ཚོ་
གཙང་པོའི་ཕ་རོལ་ཏུ་བཀག་པ་རེད། མཐའ་མར་ཁོ་ཚོ་ནུག་ལོ་ཁེ་ཐོར་སླེབས་དུས། ས་
ཚིགས་ཧྲིལ་པོའི་མི་ཚང་མས་གྲ་སྒྲིག་བྱས་ཟིན་ནས། ཁོ་ཚོར་བསྒུགས་ཏེ་བསྡད་ཡོད་པ་
རེད། གཉེན་སྒྲིག་ཇི་ལྟར་བྱས་མིན་དེ། ཁྱོད་ཚོས་ཆོས་མཛད་རུ་བྷོར་དྲིས་དང་། ཁོང་གིས་
གཉེན་སྟོན་གཙོ་སྐྱོང་བྱས་པ་རེད།”
ཡེ་ཤུའི་ཆོས་ཚོགས་ཀྱི་ཆོས་མཛད་དེས་ཁའི་ནང་དུ་བཅུག་པའི་ཐ་མག་གང་ཟག་
མར་བཏོན་ཏེ། བསླབ་པས་རྒན་པའི་འཛུམ་ཆུང་ཞིག་བགད་ནས་དེ་པའི་སྤྲོ་སྣང་མཚོན་
པར་བྱས་པ་དང་། དེ་དུས་དེར་ཡོད་ཆོས་ལུགས་གསར་མ་བ་དང་གནམ་བདག་ཆོས་
ལུགས་པ་ཚང་མས་ཐལ་མོ་ཤུགས་ཆེར་བརྡབས།
ལུ་དབྱི་སེ་ས་ཝོ་ཨེས། “གནམ་རྒན་མ་མཁྱེན་ནོ” ཞེས་དང་། “དབྱིན་དྷི་ཨན་མ་
ཆུང་ཆུང་དེ་དང་། ང་ཚོའི་དཔའ་ངར་ཅན་གྱི་མེ་སེན། གནམ་རྒན་མ་མཁྱེན་ནོ” ཞེས་སྐད་
བརྒྱབ་ཅིང་། འཆར་ཡན་གྱི་གཏམ་རྒྱུད་དེས་ཁོ་ལ་སེམས་འགུལ་ཆེན་པོ་ཐེབས་པ་འདྲ།
དེ་ནས་ཨ་རག་ལྕགས་ཀྱི་ཆང་ཕོར་རེ་རེ་བཞིན་བརྒྱུད་སྤྲོད་བྱས་པ་དང་། པེ་ཐེལ་སི་
ངང་ཐུང་ཅན་དེ་ཡར་ལ་མཆོངས་ནས། ཁོ་རང་གི་སྙིང་ནས་དགའ་བའི་ཆང་གཞས་ཤིག་
བཏང་བ་འདི་ལྟ་སྟེ།
ཧན་རུད་ཧྭ་དྷེ་བྷེ་ཆེལ་ཟེར་མཁན་ཞིག་དང་།
རེས་གཟའ་ཉི་མའི་སློབ་གྲྭའི་དགེ་རྒན་ཁ་ཤས་ཀྱིས།
ག་བུར་སེར་པོས་བཟོས་པའི་ཨ་རག་བཏུངས།
འོན་ཏེ་ཁྱོད་ཀྱིས་རྒྱན་བཞག་ནས།
ཨ་རག་དེ་ལ་འཚམས་པའི་མིང་ཞིག་འདོགས་ཟེར་ན།
ཉོན་མོངས་ཤིང་འབྲས་ཀྱིས་བཟོས་པའི།
ཞིམ་པོའི་ཨ་རག་བདུད་རྩི་ཟེར་རྒྱུ་རེད།
ཡ་ལགས་འོ་ན། ཉོན་མོངས་ཤིང་འབྲས་ཀྱིས་བཟོས་པའི།
ཞིམ་པོའི་ཨ་རག་བདུད་རྩི།
དེ་ནས་ཆང་རྐྱལ་ཚང་མས་སྐད་ཆེན་པོས་སྡེབ་ལེན་བྱས།
ཡ་ལགས་འོ་ན། ཉོན་མོངས་ཤིང་འབྲས་ཀྱིས་བཟོས་པའི།
ཞིམ་པོའི་ཨ་རག་བདུད་རྩི།
ཁྱོད་ཀྱིས་རྒྱན་ཞིག་བཞག་ནས།
ཨ་རག་དེ་ལ་འཚམས་པའི་མིང་ཞིག་འདོགས་ཟེར་ན།
ཉོན་མོངས་ཤིང་འབྲས་ཀྱིས་བཟོས་པའི།
ཞིམ་པོའི་ཨ་རག་བདུད་རྩི་ཟེར་རྒྱུ་རེད།
མལ་མུ་ཐེ་ཁི་དྷེའི་སྲེ་ཆང་ཞེད་སྣང་སློང་མཁན་དེའི་ནུས་པ་ཐོན་ནས། ཞག་ས་བ་
དང་གནས་ཚང་གཡར་མཁན་འགྲུལ་པ་ཚང་མ་དྲོ་སོབ་སོབ་ཀྱི་ཚ་དྲོད་ཀྱི་འོག་ཏུ་འཁྲུག་
ཆ་དོད་པར་གྱུར་ཏེ། གསོལ་ཅོག་གི་མཐའ་ནས་བསྐོར་ཏེ་དགོད་ཆ་སློང་བ་དང་། གླུ་ལེན་
པ། དེ་སྔའི་ཉེན་མཆོང་གི་གཏམ་རྒྱུད་བཤད་པ་བཅས་བྱེད། རྒྱལ་ཁག་བཅུ་གྲངས་ཁ་ཤས་
ནས་ཡོང་བའི་ཕྱི་རྒྱལ་བ་དེ་ཚོས་ཕན་ཚུན་ཨ་རག་འདེགས་རེས་བྱེད། དབྱིན་ཇི་བ་བུ་
རོན་སི་ཟེར་མཁན་དེས། འཇིག་རྟེན་གསར་པའི་འཚར་སྔའི་ཁྱེའུ་ཆུང་ཨ་ཁུ་སེམ་གྱི་ཆེད་
དུ་ཞབས་ཏག་གཅིག་བརྒྱབ་པ་དང་། ཨ་རི་བ་པེ་ཐེལ་སིས་ཆང་ཕོར་བཀྱག་ནས་རྒྱལ་མོར་
བཀྲ་ཤིས་བདེ་ལེགས་ཞུས་ཏེ། དཀོན་མཆོག་གིས་དེ་ལ་བདེ་ལེགས་སྦྱིན་པར་ཤོག་ཅེས་
བཤད། ས་ཝོ་ཨེ་དང་འཇར་མན་གྱི་ཚོང་པ་མེ་ཡར་སི་ཟེར་མཁན་དེས་ཀྱང་ཨལ་སཱ་སི་ལོ་
རོན་གྱི་ཆེད་དུ་ཨ་རག་འདེགས་རེས་ཅི་དགར་བྱས།
དེ་དུས་མལ་མུ་ཐེ་ཁི་དྷེ་ཡར་ལངས་ཏེ། ལག་པར་ཨ་རག་གི་ཆང་ཕོར་བཟུང་བཞིན་
དུ་ཤོག་བུའི་སྒེའུ་ཁུང་ལ་ལྟ་ཙམ་བྱས་པས། སྒེའུ་ཁུང་སྟེང་ལ་འཁྱགས་བག་དང་བ་མོ་
དབྱིན་ཚུན་གསུམ་འཁྱགས་ཡོད་པ་རེད། “དོ་ནུབ་ལམ་ཞུགས་འགྲུལ་པའི་གཟུགས་པོ་
བདེ་ཐང་ཡོང་བ་ཤོག་ཨང་། དེ་ལ་ལམ་རྒྱགས་འདང་ངེས་ཡོང་བ་དང་། དེ་པའི་ཁྱི་ཁྱུ་ཡང་
སྔ་ཕྱི་བར་གསུམ་དུ་མ་འགྱེལ་བ་ཤོག་ཨང་། དེ་པའི་མུ་ཟེ་སྤར་ཚད་འབར་བ་ཤོག”
ཚག ཚག་ཅེས་ཁྱི་ལྕག་གི་སྒྲ་རྒྱུས་མངའ་ཆེན་པོ་དེ་གྲག་པ་དང་། མལ་མུ་ཐེའི་ཁྱི་
ཁྱུ་དེའི་ངུ་ཤུབ་བརྒྱབ་འདྲའི་སྒྲ་དང་གངས་གྲུ་ཞིག་ཤིང་ཁང་དང་ཉེ་བར་བཏང་ཡོང་བའི་
ཤག་སྒྲ་གྲག་པ་ཁོ་ཚོས་ཐོས། ཁོ་ཚོའི་བག་ཕེབས་གླེང་མོལ་རིམ་པས་ཆད་པ་དང་། ཚང་
མས་མཇུག་འབྲས་ལ་བསྒུགས་ནས་བསྡད།
“བྱང་མ་ཞིག་རེད་འདུག སྔོན་ལ་ཁྱི་ལ་ལྟ་རྟོག་བྱས། དེ་ནས་རང་ཉིད་ལ་བསམ་བློ་
བཏང” ཞེས་མལ་མུ་ཐེ་ཁི་དྷེས་ཤབ་ཤུབ་ངང་བུ་རོན་སིར་བཤད། ཁོ་ཚོས་ཁྱིས་ཅ་ལག་
ལ་སོ་བཏབ་པའི་སྒྲ་དང་། སྤྱང་ཀི་བཞིན་གྱི་ཟུག་སྒྲ་དང་སྡུག་བསྔལ་གྱི་རྨུག་སྒྲ་ཐོས་ཤིང་།
སྐད་སྒྲ་དེ་ཚོ་ཁོ་ཚོའི་ཉམས་མྱོང་ཅན་གྱི་རྣ་བར་ཐོས་ཚེ། རྒྱུས་མེད་ཀྱི་མི་དེས་ཁོ་ཚོའི་ཁྱི་
ཕྱིར་བསྐྲད་ནས། ཁོ་རང་གི་ཁྱི་ལ་ཟས་སྟེར་བཞིན་ཡོད་པ་ཁོ་ཚོས་ཤེས།
མཐའ་མར་སྔོན་ཚོད་ནང་གི་སྒོ་རྡུང་སྒྲ་ཐོས་ལ། སྒྲ་དེ་ཤུགས་དྲག་ཆེ་བ་དང་། དེ་ནས་
རྒྱུས་མེད་ཀྱི་མི་དེ་འཛུལ་ཡོང་། བཞུ་འོད་ཀྱིས་ཁོའི་མིག་བགྲད་མི་ཐུབ་པ་བྱེད་པས། ཁོ་
སྒོ་ཁར་ཡུད་ཙམ་བསྡད་ཅིང་། ཚང་མས་གོ་སྐབས་དེ་དང་བསྟུན་ནས་ཁོ་ལ་ཞིབ་ཕྲ་ཐེངས་
གཅིག་བལྟས། ཁོ་ནི་མི་ལྟ་སྙིང་འདོད་པ་ཞིག་ཡིན་པ་དེས་གླིང་སྣེ་བྱང་མའི་སྣམ་གོས་དང་
སློག་པ་གྱོན་ཞིང་། དངོས་གནས་རི་མོའི་ནང་གི་མི་དང་ཨ་ན་མ་ན་རེད། ཁོའི་གཟུགས་
ཚད་ལ་དབྱིན་ཁྲེ་དྲུག་དང་དབྱིན་ཚུན་གཉིས་གསུམ་ཞིག་ཡོད་པ་དང་། དཔུང་ཞེང་ཆེ་ལ་
བྲང་ཁོག་མཐུག་པོ་གཉིས་ཕན་ཚུན་ཧ་ཅང་རན་པོ་ཡོད་ཅིང་། གཙང་མར་བྱས་པའི་ངོ་
གདོང་འཁྱགས་ནས་དམར་ནག་ཏུ་གྱུར་ལ། སྨིན་མ་དང་མིག་ཟེ་རིང་པོའི་སྟེང་དུ་བ་མོ་
ཁེངས་པར་འཁྱགས་ཤིང་། སྤྱང་ལྤགས་ཀྱི་ཞྭ་མོ་ཆེན་པོའི་རྣ་སྐྱོབ་དང་མཇིང་སྐྱོབ་ཚང་མ་
ལྷུག་ལྷུག་ཏུ་ཕྱེ་ཞིང་། ཁོ་ནི་དངོས་གནས་འཁྱགས་པ་དང་བ་མོའི་འཇིག་རྟེན་གྱི་རྒྱལ་པོ་
ཞིག་ཡིན་པ་དེ་མུན་ནག་གི་ཁྲོད་ནས་ཡོང་མ་ཐག་པ་ཡིན་པ་དང་འདྲའོ། །ཁོའི་མགོ་སྣམ་
མཐུག་པོའི་འཇར་ཀིའི་ཕྱི་ན་མདེལ་ཤུབས་ཤིག་བཅིངས་ཡོད་པ་དང་། ཆབ་རྐྱལ་གྱི་སྟེང་
ན་ཁོལ་ཐེའི་ལུགས་ཀྱི་རང་འགུལ་ཐུང་མདའ་གཉིས་དང་རྔོན་གྲི་གཅིག་བཏགས་ཤིང་།
ལག་པར་མེད་ཐབས་མེད་པའི་ཁྱི་ལྕག་གཅིག་འཁྱེར་བ་མ་ཟད། སྒལ་པར་ཁ་ཞེང་ཆེ་ཤོས་
དང་། བཟོ་ལྟ་གསར་ཤོས་ཡིན་པའི་དུ་མེད་རིང་མདའ་ཞིག་འཁྱེར་ཡོད། ཁོ་པ་ཡོང་དུས་
གོམ་སྟབས་ཤིན་ཏུ་བརྟན་ལ་ལྡེམ་ཤུགས་ཀྱང་ཧ་ཅང་ཆེན་པོ་ལྡན་མོད། ངལ་བས་རབ་ཏུ་
དུབ་ནས་ཡོད་པ་ཁོ་ཚོས་བལྟས་པ་ཙམ་གྱིས་ཤེས།
ཅི་བྱ་གཏོལ་མེད་ངང་ཁ་རོག་ལ་ཡུད་ཙམ་ལུས། འོན་ཏེ་ཁོས་ལྷག་བསམ་ཟོལ་མེད་
ངང་། “ཨ་རོག་ཚོ། ཁྱེད་རྣམ་པ་བདེ་མོ་ཡིན་ནམ” ཞེས་ངོ་ཡ་བྱས་པས། ཁོ་ཚོ་གང་
མགྱོགས་བག་ཕེབས་པར་གྱུར། མལ་མུ་ཐེ་ཁི་དྷེ་དང་ཁོ་གཉིས་ཕན་ཚུན་ལག་པ་དམ་པོར་
བཟུང་། ཁོ་གཉིས་འཕྲད་མྱོང་ཡེ་ནས་མེད་ན་ཡང་། ཕན་ཚུན་གྱི་མཚན་སྙན་སྔར་ནས་
ཐོས་མྱོང་བས། མཐོང་མ་ཉིད་དུ་ལམ་སང་ངོ་ཤེས། མགྲོན་པོས་ད་རེས་ཀྱི་ཡོང་དོན་གསལ་
བཤད་བྱ་ལོང་མ་བྱུང་གོང་ནས། སྦྱིན་བདག་གིས་མྱུར་བར་ཁོ་ལ་ཁོ་ཚོ་ངོ་སྤྲོད་བྱས་པ་མ་
ཟད། བྲོ་བ་ལྔ་ལྡན་གྱི་ཨ་རག་ཆང་ཕོར་གང་ཁོའི་ལག་པར་ཨུ་ཚུགས་ཀྱིས་སྤྲད།
“སྐྱེས་པ་གསུམ་གྱིས་ལྕང་ལྕུག་གི་གངས་གྲུ་ཁྱི་བརྒྱད་ཀྱིས་དྲུད་པ་ཞིག་བཏང་ནས་
ཕྱིན་ཏེ་ཡུན་རིང་སོང་ངམ” ཞེས་ཁོས་དྲིས།
“དེ་ནི་ཉིན་གཉིས་གོང་གི་གནས་ཚུལ་རེད། ཁྱེད་ཀྱིས་ཁོ་ཚོར་ར་མདའ་བྱེད་བགྱི་ཡོད་དམ།
“འོ་ལེ། གངས་གྲུ་དང་ཁྱི་དེ་ཚོ་ནི་ངའི་རེད། ལྟས་ཕྲུག་དེ་གསུམ་གྱིས་ངའི་མིག་
ལམ་ནས་དེད་སོང་། ངས་རྗེས་འདེད་ཉི་མ་གཉིས་བཏང་བ་ཡིན། ཡང་བསྐྱར་ཉིན་གཅིག་
དེད་ན་ཁོ་ཚོའི་རྗེས་ཟིན་བགྱི་རེད།”
དེ་དུས་མལ་མུ་ཐེ་ཁི་དྷེས་ཐབ་ཀྱི་སྟེང་དུ་ཀོག་ཧྥེ་བསྐྱོན་ཟིན་ནས། ཕག་ཤ་བསྙལ་མ་
དང་ཤ་བའི་ཤ་བསྲེགས་སྒང་ཡིན་སྟབས། གཏམ་གླེང་མཚམས་མི་ཆད་པའི་ཆེད་དུ་བྷེལ་
ཏོན་གྱིས། “ཁོ་ཚོས་ཁྱེད་དང་འཛིང་མོ་གཏུགས་བགྱི་རེད་དམ” ཞེས་དྲིས།
རྒྱུས་མེད་ཀྱི་མི་དེས་གོ་རྒྱུ་ཟབ་མོ་ཡོད་པའི་ཐོག་ནས་ཁོ་རང་གི་ཐུང་མདའ་གཡོན་
འཁོར་ཅན་ལ་གཞུ་ཙམ་བྱས།
“ཁྱེད་རང་དྷོ་སན་ནས་ནམ་གྱེས་སམ།”
“ཆུ་ཚོད་བཅུ་གཉིས་ཀྱི་ཐོག་ཏུ།”
“མདང་ནུབ་ཨེ་རེད” ཅེས་བྷེལ་ཏོན་གྱིས་དྲིས་ཤིང་དེ་ལྟར་ཡིན་ཤག་བྱས།
“དེ་རིང་ཉིན་མོ།”
མཐའ་འཁོར་གྱི་མི་ཚོས་ཧ་ལས་ཧང་སང་བྱས། དེ་ཡང་ཡིན་ཏེ། དེ་དུས་མཚན་གུང་ཡིན་
པ་དང་། ཆུ་ཚོད་བཅུ་གཉིས་ཀྱི་ནང་ཚུན་དུ་ལམ་ཤིན་ཏུ་བགྲོད་པར་དཀའ་བའི་འཁྱགས་
ཀླུང་གི་སྟེང་ནས་དབྱིན་ལེ་བདུན་ཅུ་དོན་ལྔ་རྒྱུག་པ་དེ་ནི་ལས་སླ་པོ་ཞིག་མིན་པས་སོ། །
འོན་ཏེ་ཁོ་ཚོའི་གཏམ་གླེང་གང་མགྱོགས་མི་དེ་དང་འབྲེལ་བ་མེད་པར་གྱུར་ནས།
ཚང་མས་བྱིས་དུས་ཀྱི་གནས་ཚུལ་དྲན་གསོ་བྱེད་བཞིན་བསྡད། རྒྱུས་མེད་ཀྱི་ན་གཞོན་
དེས་ཟས་ངན་ངོན་དེ་ཟ་དུས། མལ་མུ་ཐེ་ཁི་དྷེས་ཁོའི་ངོ་དབྱིབས་ལ་ཞིབ་འཇུག་ཐེངས་
གཅིག་བྱས། མི་རིང་བར་ཁོས་དེ་ནི་གཞུང་དྲང་ཟོལ་མེད་དང་། ཁ་རི་ཁ་ཐུག་གི་གདོང་
ཞིག་ཡིན་པར་ཐག་བཅད་ལ། མི་དེ་ཁོའི་བློ་ལ་ཧ་ཅང་འགྲོ་པོ་བྱུང་བ་རེད། རྒྱུས་མེད་ཀྱི་
མི་དེ་ལོ་ཆེན་པོ་མིན་ན་ཡང་། ངོ་གདོང་ལ་དཀའ་ལས་ཚད་མེད་མྱངས་པའི་གཉེར་མ་
མང་པོ་གསལ་ལེར་ཆགས་ཡོད། དེའི་ངོ་མདངས་དེ་གཏམ་གླེང་བྱེད་དུས་སྙིང་ཉེ་མདོག་ཧ་
ཅང་ཁ་ལ། ངལ་གསོ་རྒྱག་དུས་ཧ་ཅང་ཞི་དུལ་ཡིན་ན་ཡང་། འཛིང་དགོས་ཐུག་དུས་དང་།
ལྷག་པར་དུ་ཉུང་བས་མང་བར་འཛིང་དགོས་དུས། ཁོའི་མིག་སྔོན་པོ་དེ་ཟུང་ལས་ངར་
ལྕགས་ལྟ་བུའི་འོད་ཟེར་ཚ་དྲག་པོ་འཕྲོ་ངེས་ཡིན་པ་ཤེས་ཐུབ། ཁོ་པའི་སོ་རྙིལ་རྒྱ་ཆེན་
པོ་དང་མ་ནེ་གྲུ་བཞིས་ཁོའི་བརླང་པོ་དང་། ཞུམ་པ་མེད་པ། འདུལ་ཐབས་བྲལ་བ་བཅས་
ཀྱི་གཤིས་ཀ་དེ་རིགས་གསལ་བཤད་བྱས། མ་གཞི་ཁོ་ལ་སེང་གེ་ལྟ་བུའི་ཁྱད་ཆོས་ལྡན་ན་
ཡང་། ཁོ་ལ་ད་དུང་ཞི་དུལ་དང་། བུད་མེད་ཀྱི་ཉམས་ཕྲན་བུ་ལྡན་པའི་ངོ་མདངས་ཤིག་
ཡོད་པ་དེས། ཁོ་ནི་དུང་བ་ཟབ་ལ་སྐྱོ་ཤས་སྐྱེན་པ་ཞིག་ཡིན་པ་གསལ་བཤད་བྱས།
བྷེལ་ཏོན་གྱིས “ངས་བཟའ་མོ་དང་གཉེན་སྒྲིག་དེ་འདྲ་ཞིག་བྱས་པ་ཡིན” ཞེས་དང་།
“མོས ‘པ་ལགས། ང་གཉིས་ལོག་ཡོང་བ་ཡིན།’ ཞེས་བཤད་པར། མོའི་པ་ཕས‘ལྟས་
ཕྲུག་ཁྱོད་ཡིན་ན' ཞེས་བཤད་རྗེས། ‘འཇེམ་ལགས། ཁྱོད། ཁྱོད་ཀྱིས་གོས་བཟང་དེ་བརྗེས་
ལ་ཤོག ཟས་མ་ཟོས་ཀྱི་གོང་ལ་ས་ཞིང་མུའུ་བཞི་བཅུ་དེ་རྣམས་མང་ཆེ་བ་རྨོས་ཚར་བ་བྱེད་
དགོས' ཞེས་ང་ལ་གསུངས་པ་དང་། དེ་ནས་ཁོང་གིས་ཞལ་ཕྱིར་བསྐོར་ནས་མོར། ‘ཁྱོད།
སལ། ཁྱོད་ཀྱིས་ལམ་སང་དུང་པན་འཁྲུ་བར་རྒྱུགས་ཤིག’ ཅེས་གསུངས་རྗེས། ཁོང་གིས་
སྣ་ནས་ཧུ་ཤུ་ཞིག་བསྒྲགས་རྗེས། མོ་དང་འོ་སྦྱོར་ཙམ་གནང་སོང་། ང་ནི་དངོས་འབྲེལ་སྣང་
བ་ཧ་ཅང་སྐྱིད་པོ་བྱུང་། འོན་ཏེ་ང་ད་དུང་ཕྱིན་མེད་པ་ཁོང་གིས་གཟིགས་མ་ཉིད་དུ། ‘ཁྱོད།
འཇེམ་ལགས’ ཞེས་ང་རོ་དྲག་པོ་ཞིག་བསྒྲགས་པས་ང་ལམ་སང་འབྲུ་ཁང་གི་ནང་ལ་
བརྒྱུགས་ནས་ཕྱིན་པ་ཡིན།
“ཕྲུ་གུ་ཚོས་ཁྱེད་ཨ་རིར་ལོག་རྒྱུ་བསྒུགས་ནས་བསྡད་ཡོད་དམ” ཞེས་རྒྱུས་མེད་ཀྱི་
མི་དེས་དྲིས།
“མེད་ལགས། སལ་ལ་ཕྲུ་གུ་མ་སྐྱེས་གོང་ནས་གྲོངས་སོང་། དེའི་རྐྱེན་པས་ང་འདི་
གར་ཡོང་བ་ཡིན།” བྷེལ་ཏོན་གྱིས་སྣང་མེད་ངང་མེ་ཤི་ཟིན་པའི་ཐ་མག་གང་ཟག་ལ་སླར་
མེ་སྦར། འོན་ཏེ་ཁོ་པ་སླར་ཡང་སྤྲོ་བ་འཕེལ་ནས། “ཁྱེད་རང་ག་འདྲ་རེད་པས། སྐུ་ཞབས་
ལགས། གཉེན་སྒྲིག་ཚར་བ་ཡིན་ནམ” ཞེས་དྲིས།
དེའི་ལན་དུ་ཁོས་བྲང་འདོགས་ཆུ་ཚོད་ཁ་ཕྱེ་སྟེ། རག་ཐག་གི་དོད་དུ་བྱས་པའི་ཆབ་
རྐྱལ་ཞིག་གི་སྟེང་ནས་དེ་ཉིད་བཀྲོལ་ཏེ་སྤྲད། བྷེལ་ཏོན་གྱིས་སྣུམ་བཞུ་གསལ་དུ་བཏང་
ནས། ཆུ་ཚོད་ཀྱི་ངོ་ཤེལ་ནང་ལ་ཞིབ་ཏུ་ལྟ་བཞིན་དུ་ཆིག་ལབ་དང་ཧང་རྒྱག་ཚ་པོའི་ངང་
བསྟོད་བསྔགས་བྱས་རྗེས། དེ་ཉིད་ལུ་དབྱི་སི་ས་ཝོ་ཨེར་སྤྲད། ས་ཝོ་ཨེས” གནམ་རྒན་མ
མཁྱེན་ནོ” ཞེས་ལན་ཁ་ཤས་བཤད་རྗེས་དེ་ཉིད་བུ་རོན་སིར་སྤྲད། ཁོའི་ལག་པ་འདར་བ་
དང་མིག་ནང་དུ་ཞི་དུལ་གྱི་མདངས་མི་འདྲ་བ་ཞིག་བསྣན་པ་ཁོ་ཚོས་མཐོང་། དེ་ནས་ཆུ་
ཚོད་དེ་ལག་པ་རྩུབ་པོ་གཅིག་ནས་གཅིག་ལ་བརྒྱུད་ཅིང་། ཆུ་ཚོད་ཀྱི་ངོ་ཤེལ་ནང་དུ་བུད་
མེད་ཀྱི་པར་ཞིག་སྦྱར་ཡོད་པ་དེའི་པང་དུ་ཕྲུ་གུ་ཞིག་བཏབ་པ་དེ་ནི་མི་དེ་ཚོའི་ཀུན་རྟོག་
ནང་གི་འདོར་བར་དཀའ་བའི་པར་དེ་འདྲ་རེད། ཅ་ལག་རྩ་ཆེན་དེ་འདྲ་མ་མཐོང་བ་ཚོ་ནི་
མཚར་སྣང་ཆེན་པོ་བྱེད་པ་དང་། ལྟ་མྱོང་བ་ཚོས་ནི་ཁ་རོག་ལ་འདས་དོན་དྲན་པར་བྱེད།
ཁོ་ཚོ་ཚང་མས་ཐེ་ཚོམ་སྤུ་ཙམ་ཡང་མེད་པའི་ངང་བཀྲེས་ལྟོགས་ཀྱི་སྡུག་བསྔལ་དང་།
ཁྲག་ཉམས་པའི་ནད་ཀྱི་མནར་གཅོད་བཟོད་པར་ནུས་པ་དང་། ཡང་ན་སྐད་ཅིག་ཉིད་དུ་
འཆི་ལམ་ལ་རྫོང་བར་བྱེད་པའི་འབྲོག་སྟོང་དང་ཆུ་ལོག་གི་མདུན་དུ་འཇིགས་ཞུམ་སྤུ་
ཙམ་ཡང་མི་སྐྱེ་མོད། འོན་ཏེ་རྒྱུས་མེད་ཀྱི་བུད་མེད་དང་ཕྲུ་གུ་དེའི་པར་གྱིས་ཁོ་ཚོ་ཚང་མ་
བུད་མེད་དང་ཕྲུ་གུ་ལྟ་བུར་གྱུར།
རྒྱུས་མེད་ཀྱི་མི་དེས་ཁོའི་ནོར་བུ་ཕྱིར་ལེན་དུས། “ངས་ད་དུང་ཕྲུ་གུ་འདི་མཐོང་མྱོང་
མེད། མོས་དེ་བུ་རེད་ཟེར། ལོ་གཉིས་ལ་སོན་ཡོད” ཅེས་བཤད། ཁོ་པས་འབྲལ་བར་མི་
བཟོད་པའི་ངང་ཆུ་ཚོད་ཀྱི་ནང་ལ་ཡུད་ཙམ་བལྟས་རྗེས། གཞི་ནས་ཁ་བརྒྱབ་སྟེ་ཁ་ཕྱིར་
གཅུས་ཀྱང་། བྱ་སྤྱོད་མགྱོགས་པོ་མ་བྱུང་བར། ཁོས་ཡུན་རིང་བསྒོམས་པའི་མིག་ཆུ་ཆུ་
མིག་བརྡོལ་བ་བཞིན་དུ་འཕྱུར་ཡོང་བ་སྦ་ལོང་མ་བྱུང་བ་རེད།
མལ་མུ་ཐེ་ཁི་དྷེས་ཁོ་ཉལ་ཁྲི་ཞིག་གི་སར་འཁྲིད་ནས་ཉལ་དུ་བཅུག
“ཆུ་ཚོད་བཞི་པ་ཏག་ཏག་ལ་ང་གཉིད་ལས་བསླང་རོགས་གནོངས་། ངའི་བྱ་བར་འཐུས་
ཤོར་མ་ཡོང་བ་གནང་རོགས་གནོངས” ཞེས་པ་དེ་ནི་ཁོས་བཤད་པའི་སྐད་ཆ་ཚིག་མཐའ་མ་དེ་
ཡིན་པ་དང་། ཡུད་ཙམ་སོང་རྗེས། འ་ཆད་འུ་ཐུག་གི་ཁྲོད་དུ་ཁོ་པ་གཉིད་ལྕི་པོ་ཧུར་ཧུར་དུ་ཁུག
བུ་རོན་སིས” གནམ་རྒན་མ་མཁྱེན་ནོ། །ཁོང་ནི་དངོས་འབྲེལ་ཨ་རོགས་ངར་རྒོད་
ཅན་ཞིག་རེད་བཞག” ཅེས་དང་། “ཁྱི་འཁྲིད་ནས་ལམ་ཐག་དབྱིན་ལེ་བདུན་ཅུ་དོན་
ལྔ་བསྐྱོད་རྗེས། ཆུ་ཚོད་གསུམ་ལས་མ་ཉལ་བར་སླར་ཡང་འགྲོ་མཁན་རེད་འདུག ཁི་དྷེ་
ལགས། ཁོང་སུ་རེད་དམ” ཞེས་བསྟོད་བསྔགས་བྱས།
“འཇེག་ཝེ་སི་ཏུན་དྷེལ་རེད། འདི་གར་ལོ་གསུམ་བསྡད་ནས། ལས་ཀ་རྟ་ཟོག་ནང་
བཞིན་བྱེད་པའི་མིང་གྲགས་དེ་འདྲ་ཕུད། ཁོང་ལ་གཞན་ཅི་ཡང་ལྷག་མེད། མི་འདིའི་རླུང་
རྟ་ནི་དམའ་བ་ལ་དམའ་ཚོད་མེད་པ་ཞིག་རེད། ངས་ཁོང་དེ་སྔ་ངོ་མི་ཤེས་ཀྱང་། སད་ཐེ་ག་
ཆར་ལེས་ང་ལ་ཁོང་གི་ལོ་རྒྱུས་ཤོད་མྱོང་།”
“དེ་དངོས་གནས་ལས་སླ་པོ་མ་རེད། ཁོང་ནང་བཞིན་ཆུང་མ་ན་གཞོན་གཅེས་སུ་འོས་
པ་དེ་འདྲ་ཡོད་བཞིན་དུ། ད་དུང་ལུང་སྟོང་འདི་འདྲར་ཡོང་ནས། དོན་མེད་དུ་མི་ཚེ་འཕྲོ་བརླག་
གཏོང་བ་རེད། འདི་གའི་ལོ་གཅིག་ནི་ཕྱིའི་ལོ་གཉིས་དང་ཡོངས་སུ་མཚུངས་བགྱི་རེད།
“ཁོང་གི་སྐྱོན་ནི་དཔའ་དང་ཨུ་ཚུགས་ཚ་དྲགས་པ་དེ་རེད། དེ་སྔ་དངུལ་རྒྱན་
ཐེངས་གཉིས་བཙུགས་ནས། ཁེ་བཟང་མི་ཉུང་བ་རག་ན་ཡང་ཚང་མ་ཤོར་བ་རེད།”
ཤོད་མཚམས་འདིར་སླེབས་པ་དང་། པར་དེའི་ནུས་པ་ཡལ་མགོ་ཚུགས་ནས། པེ་ཐེལ་
སིའི་འུར་སྐད་ཐེངས་གཅིག་གིས་ཁོ་ཚོའི་གཏམ་གླེང་གི་མཚམས་བཅད་པ་རེད། ཡུན་
རིང་མ་སོང་བར་ཁོ་ཚོས་བརླང་པོའི་རབ་དགའི་ཁྲོད་དུ་ཟ་མ་ཆོ་བྲོ་མེད་པ་དང་ངལ་དུབ་
བཟོད་དཀའི་འཚོ་བ་ཉམ་ང་བ་གཏིང་བརྗེད་ཕྱིན། དེ་དུས་མལ་མུ་ཐེ་ཁི་དྷེ་གཅིག་པུས་ད་
དུང་དེ་ཀུན་བརྗེད་མེད་པ་འདྲ་སྟེ། ཁོས་སེམས་འཚབ་ངང་ཁོ་རང་གི་ཆུ་ཚོད་ལ་ལན་མང་
བལྟས་པ་དང་། ཐེངས་ཤིག་ཁོས་ལག་ཤུབས་མཛུབ་མེད་དང་སྲམ་ལྤགས་ཀྱི་ཞྭ་མོ་གྱོན་ཏེ།
ཤིང་ཁང་ཆུང་ཆུང་ནས་ཐོན་ཏེ་གཉེར་ཚང་ནང་དུ་བསྐྱོད་དེ་བཙལ་འཚོལ་བྱས།
ཁོས་ག་འདྲ་བྱས་རུང་གཏན་ཁེལ་བྱས་པའི་དུས་བར་བསྒུགས་མ་ཐུབ་པར། སྐར་མ་
བཅོ་ལྔ་སྔ་བསྣུར་གྱིས་མགྲོན་པོ་གཉིད་ལས་བསླངས། གཟུགས་སྟོབས་ཆེ་བའི་ན་གཞོན་
དེའི་ལུས་པོ་ཤིན་ཏུ་རེངས་པོར་གྱུར་པས། ངེས་པར་དུ་འཕུར་མཉེ་ཚ་དྲག་པོ་ཡུད་ཙམ་
བྱས་ན་གཞི་ནས་ལངས་ཐུབ་བགྱི་ཡོད་པ་རེད། ཁོ་དཀའ་ཚེགས་ཆེན་པོས་འཁྱར་རེ་
འཁྱོར་རེར་ཤིང་ཁང་ལས་ཐོན་པས། ཁོའི་ཁྱི་ཚང་མ་སྦྲེལ་ཟིན་པ་དང་། ཐམས་ཅད་གྲ་
སྒྲིག་འཐུས་ཚང་ཟིན་ནས། ཁོ་པ་ཐོན་ཆོག་ཡིན་པ་རེད། ཚང་མས་ཁོ་ལ་ལམ་བར་དུ་བདེ་
བགྲོད་ཐུབ་ནས་རྗེས་གང་མགྱོགས་ཟིན་པའི་སྨོན་འདུན་ཞུས་པ་དང་། དེ་ནས་ཆོས་མཛད་
རུ་བྷོས་བྲེལ་འཚུབ་ངང་ཁོ་ལ་སྨོན་ལམ་བཏབ་སྟེ། མི་ཁྱུ་དེ་འཁྲིད་ནས་འུར་ཐེངས་གཅིག་
ལ་ཤིང་ཁང་ནང་དུ་ལོག་པ་རེད། དེ་ཡང་ཁག་མེད་དེ། ཀླད་ཀོར་འོག་གི་ཏུའུ་གྲངས་བདུན་
ཅུ་དོན་བཞིའི་གནམ་གཤིས་ཀྱི་གྲང་ངད་ཁྲོད་དུ་རྣ་ཅོག་དང་ལག་པ་དམར་ཧྲེང་མར་སྡོད་
རྒྱུ་དེ་ནི་ཤིན་ཏུ་ནས་བཟོད་པར་དཀའ་བས་སོ། །
མལ་མུ་ཐེ་ཁི་དྷེས་ཁོ་རྒྱ་ལམ་བར་དུ་བསྐྱལ་ནས། ལྷག་བསམ་ཟོལ་མེད་ངང་ལག་པ་
གཏོང་བཞིན་དུ་ངག་གདམས་ཚིག་འགའ་བྱས།
ཁི་དྷེས” ཁྱོད་རང་ལ་གངས་གྲུའི་ནང་ནས་ཉ་ཀུད་ཡུད་སྤམས་བརྒྱ་རྙེད་བགྱི་
རེད” ཅེས་དང་། “ཁྱིས་ཉ་དེ་རིགས་ཟོས་ནས་ཕྱིན་ན་ཉ་གཞན་དག་སྤམས་བརྒྱ་དང་ལྔ་
བཅུ་ཟོས་ནས་ཕྱིན་པ་དང་གཅིག་པ་འགྲོ་ཐུབ་བགྱི་རེད། ཁྱེད་ཀྱིས་ཕེར་ལི་ནས་ཁྱི་ལྟོ་ཉོ་
ཐུབ་རེ་འཆང་སྲིད་ཀྱང་། ཉོ་ཐུབ་བགྱི་མ་རེད” ཅེས་བཤད། རྒྱུས་མེད་ཀྱི་མི་དེ་ཧང་སང་
ནས། ལམ་སང་མིག་ལས་འོད་འབར་ན་ཡང་སྐད་ཆའི་བར་ལ་མ་འཚངས་པ་རེད། “ཝུ་
ཀྲི་གཙང་པོར་མ་སླེབས་བར། ཁྱོད་ཀྱིས་མི་ཟས་དང་ཁྱི་ལྟོ་དབྱིན་སྲང་གང་ཡང་ཉོ་ཐུབ་
བགྱི་མ་རེད། དེ་ནི་ཤིན་ཏུ་ནས་བགྲོད་པར་དཀའ་བའི་ལམ་ཚད་དབྱིན་ལེ་ཉིས་བརྒྱ་རེད།
དབྱིན་ལེ་སུམ་ཅུའི་གཙང་པོར་སླེབས་ན། འཁྱགས་པ་མེད་སར་གཟབ་གཟབ་བྱེད་དགོས།
ཁྱོད་ཀྱིས་ངེས་པར་དུ་མགྱོགས་ལམ་ལ་ཞུགས་ནས། བྷེལ་ཀེར་མཚེའུའི་སྟེང་གི་མྱུར་ལམ་
དེ་ལ་འགྲོ་དགོས” ཞེས་བཤད།
རེད་པ།”
“ཁྱོད་ཀྱིས་ཇི་ལྟར་ཤེས་བྱུང་ངམ། གནས་ཚུལ་ངའི་སྔོན་ལ་ཁྱབ་པ་ནི་ཡིན་བགྱི་མ་
“ངས་གནས་ཚུལ་ཅི་ཡང་ཐོས་མ་བྱུང་ལ་ཤེས་འདོད་ཀྱང་མེད། འོན་ཏེ་ཁྱེད་ཀྱིས་ར་
མདའ་བྱེད་པའི་ཁྱི་ཁྱུ་དེ་ཁྱོད་ཀྱི་རྩ་བ་ནས་མ་རེད། ཁྱི་ཁྱུ་དེ་ནི་ན་ནིང་དཔྱིད་ཀར་སད་ཐེ་
ག་ཆར་ལེས་ཁོ་ཚོར་བཙོངས་པ་རེད། ཡིན་ན་ཡང་ཁོང་གིས་ཉིན་ཞིག་ང་ལ་ཁྱེད་རང་གི་
སྐོར་བཤད་མྱོང་། ཁྱོད་རང་ཧ་ཅང་ཚུལ་ལྡན་ཞིག་རེད་ཟེར། ཁོང་གི་གཏམ་ལ་ང་ཡིད་ཆེས་
ཡོད། ངས་ཁྱོད་ཀྱི་ངོ་དབྱིབས་ཀྱང་མཐོང་སོང་ལ། ཁྱོད་ཀྱི་གདོང་དེ་ལ་ང་ཧ་ཅང་དགའ་པོ་
ཡོད། ངས་ཧ་གོ་ཚར་སོང་། གཡུགས་ཞོག ཨ་མའི་རོ། དེ་ལས་ཁྱོད་རང་མགྱོགས་ཙམ་ཐད་
ཅིག མཚོ་ཆུའི་ས་དེར་རྒྱུགས་པ་ལས་ཁྱོད་རང་གི་བཟའ་ཟླའི་ས་དེར་ལོག་རྒྱུགས་ཤིག
ད་དུང” ཞེས་བཤད་མཚམས་འདིར་སླེབས་པ་དང་། ཁི་དྷེས་ལག་ཤུབས་ཕུད་དེ་ཀོ་ཁུག
ཤེད་ཀྱིས་བཏོན་ཡོང་།
“མི་དགོས། ང་ལ་དགོས་པ་མེད།” མིག་ཆུ་ཁོའི་གདོང་སྟེང་དུ་འཁེང་ཞིང་། འདར་
བཞིན་དུ་ཁི་དྷེའི་ལག་པ་དམ་པོར་བཟུང་།
“དེ་འདྲ་ཡིན་ན། ཁྱི་བློས་མ་ཐོངས་པ་མ་བྱེད་ཅིག དེ་ཚོ་འགྱེལ་མ་ཉིད་དུ་མཐུར་
ཐག་ཆོད་ལ། ཁྱི་ཁ་ཤས་ཉོས་ཤིག སྤམས་རེར་སྒོར་མོ་བཅུ་བྱས་ན་ཡང་ཁེ་པོ་ཡིན་
བསམས་བྱེད་དགོས། ཝུ་ཀྲི་གཙང་པོ་དང་། ཉ་ཆུང་ཀུད་ཡུད་གཙང་པོ་དང་། ཧུ་ཐཱ་ལིན་
ཁ་བཅས་ནས་ཁྱོད་ཀྱིས་ཁྱི་ཉོ་ཐུབ། ད་དུང་རྐང་པ་མ་བངས་པ་བྱེད་རྒྱུར་ཡང་གཟབ་
དགོས།”" དེ་ནི་ཁོ་པའི་གྱེས་ཁའི་ངག་གདམས་རེད། “ཆུ་ཚོད་རེར་དབྱིན་ལེ་ཉི་ཤུ་རྩ་ལྔ་
ཡན་འགྲོ་དགོས་རེད། གལ་སྲིད་དེ་ཀ་ཙམ་འགྲོ་མི་དགོས་པ་བྱུང་ན། ཁྱོད་ཀྱིས་མེ་ཕུང་
ཞིག་སྦར་ནས་ཨུ་སུག་བརྗེས་ཤིག
སྐར་མ་བཅོ་ལྔ་ལས་མ་སོང་བར། ཏིང་ཏིང་ཏང་ཏང་གི་དྲིལ་སྒྲ་ཡུད་ཅིག་གྲག་པ་
དེས་མགྲོན་པོ་གསར་པ་སླེབས་པ་ཁྱབ་བསྒྲགས་བྱས། སྒོ་ཕྱེ་རྗེས། ནུབ་བྱང་ས་ཁུལ་གྱི་རྟ་
ཐོག་ཉེན་རྟོག་པ་ཞིག་འཛུལ་ཡོང་བ་དེའི་རྒྱབ་ནས་ཁྱི་འདེད་མཁན་ཀོ་ཀོ་གཡག་གཉིས་
འབྲངས་ཡོང་། ཁོ་ཚོ་ཡང་ཝེ་སི་ཏུན་དྷེལ་དང་འདྲ་བར་དྲག་ཆས་ཆ་ཚང་སྤྲས་ཡོད་པ་
དང་། ངོ་ལས་ངལ་བས་དུབ་ཐག་ཆོད་པ་མངོན། ཀོ་ཀོ་གཡག་དེ་གཉིས་ནི་ལམ་ཞུགས་
བྱེད་ཤེས་མཁན་ཡིན་པས། སྣང་དག་སྤུ་ཙམ་ཡང་མེད་མོད། ན་གཞོན་ཉེན་རྟོག་པ་དེ་
ནི་ངལ་བས་དུབ་ཐག་ཆོད་ཡོད། འོན་ཏེ་ཁོའི་མི་རིགས་དེའི་དཔའ་བརྟན་ཨུ་ཚུགས་ཀྱི་
གཤིས་ཀའི་རྐྱེན་པས། ཁོས་ཚུགས་པར་བྱས་ཤིང་། ཁོ་པ་ལམ་གྱི་སྟེང་དུ་མ་འགྱེལ་ཕྱིན་
ཁོས་ཚུགས་ཐུབ་བགྱི་རེད།
ཁོས “ཝེ་སི་ཏུན་དྷེལ་ཕྱིན་ནས་ཡུན་ཅི་ཙམ་ཕྱིན་སོང་ངམ” ཞེས་དང་། “ཁོས་
འདི་གར་ངལ་གསོ་མྱོང་བ་རེད། རེད་མ་རེད” ཅེས་དྲིས། ཚིག་དེ་ཚོ་ནི་ཐོལ་པ་རང་ཡིན་
ཏེ། ལམ་སྟེང་གི་གངས་གྲུའི་ཤུལ་རྗེས་ཀྱིས་སྔ་ས་ནས་ཐམས་ཅད་གསལ་གསལ་ཐིང་ཐིང་
བསྟན་པ་རེད།
མལ་མུ་ཐེ་ཁི་དྷེས་བྷེལ་ཏོན་གྱི་མིག་བརྡ་མཐོང་བ་དང་། དེའི་ནང་རྒྱུ་མཚན་ཡོད་ངེས་
ཡིན་པ་ཤེས་ཏེ། ཁག་དཀྲི་སྒྲུབ་ཁུལ་གྱིས “ཕྱིན་ནས་འགའ་རབ་སོང” ཞེས་ལན་བཏབ།
ཉེན་རྟོག་པས། “ཨ་རོག་དྲང་པོ་ཤོད་ཅིག”ཅེས་གཤེ་གཤེ་བཏང་།
“ཁྱེད་ཀྱིས་ལམ་སང་རྙེད་མི་ཡོང་ངམ། ད་བྱས་ན་ཁོང་ལ་དྷོ་སན་དུ་རྙོག་དྲ་ལྷགས་
པ་མ་རེད་དམ།"
“ཁོས་ཧཱ་རུད་རྨེག་ཧྥར་ལན་ཊེ་ནས་སྒོར་མོ་བཞི་ཁྲི་འཕྲོག་བཅོམ་བྱས་ནས། ཞི་བདེ་
རྒྱ་མཚོའི་མཚོ་ཁུག་ཀུང་སིའི་ཚོང་ཁང་ནས་སི་ཡ་ཐོལ་གྱི་དངུལ་འཛིན་ཞིག་བརྗེ་ཐུབ་
འདུག གལ་སྲིད་ང་ཚོས་ཁོའི་རྗེས་མ་ཟིན་ན། ཁོ་བཀག་ནས་དངུལ་དེ་ལེན་དུ་མི་འཇུག་
པ་སུས་བྱེད་ཐུབ་བགྱི་རེད། ཁོ་ཕྱིན་ནས་ཅི་ཙམ་སོང་ངམ།”
དེ་དུས་མལ་མུ་ཐེ་ཁི་དྷེས་གསང་བརྡ་ཞིག་བཏང་ཟིན་ནས། མི་ངོ་རེ་བཞིན་ཚང་མས་
ཧང་སང་བའི་མིག་བརྡ་བསྡུས་པ་དང་། ན་གཞོན་ཉེན་རྟོག་པ་དེས་ཕར་ལྟ་ཚུར་ལྟ་བྱས་
ཤིང་། ངོ་གདོང་རེ་རེ་བཞིན་ཚང་མ་གོ་མེད་ཚོར་མེད་དུ་སྣང་།
ཁོས་གོམ་ཆེན་སྤོས་ཏེ་བུ་རོན་སིའི་མདུན་དུ་ཕྱིན་ནས་ཁོ་ལ་གནད་དོན་དྲིས། གནད་
དོན་དེ་ལ་ལན་ཇི་ལྟར་འདེབས་དགོས་སམ། མ་གཞི་བུ་རོན་སིར་སེམས་ཕམ་བྱུང་ན་ཡང་།
ཁོའི་སྤུན་ཟླའི་ཁ་རི་ཁ་ཐུག་དང་བདེན་པ་ཡིན་ཤག་གི་ངོ་མདངས་ལ་ལྟ་བཞིན་དུ། ཁོས་
སྔར་བཞིན་ཕན་ཚུན་ནང་འགལ་ལ་གྱུར་པའི་ལན་ཚིག་འགའ་བཏབ།
དེ་དུས་ཉེན་རྟོག་པས་གློ་བུར་དུ་ཆོས་མཛད་རུ་བྷོ་མཐོང་བ་དང་། དེས་རྫུན་བཤད་མི་
ཆོག་པ་ཁོས་ཤེས། ཆོས་མཛད་ཀྱིས “ཕྱིན་ནས་སྐར་མ་བཅོ་ལྔ་ཕྱིན་སོང” ཞེས་དང་། “འོན་
ཏེ་ཁོང་དང་ཁོང་གི་ཁྱི་ཁྱུ་དེས་འདི་གར་ངལ་གསོ་ཆུ་ཚོད་བཞི་བརྒྱབ་སོང" ཞེས་ལན་བཏབ།
“ཕྱིན་ནས་སྐར་མ་བཅོ་ལྔ་སོང་བ་མ་ཟད། རིག་པ་གྲུང་རིལ་ཡིན་པ་རེད། གནམ་
རྒན་མ་མཁྱེན་ནོ། །” མི་ཤ་ཚ་རྒྱུ་དེ་དུབ་ཀྱང་དུབ་ལ་ཡི་ཐང་ཡང་ཆད་ནས། དབང་མེད་
དུ་འཁྱར་འཁྱོར་ངང་ཕྱི་ནུར་གོམ་པ་གཉིས་ཤོར་ལ། དྲན་མེད་དུ་འགྱེལ་གྲབས་བྱས་རྗེས།
ཁོས་དྷོ་སན་ནས་འདི་བར་ལ་ཆུ་ཚོད་བཅུ་ཡོང་བས། ཁྱི་ཁྱུ་དེ་ངལ་བས་དུབ་ཐག་ཆོད་སོང་
ཞེས་ལབ་ལོབ་ངང་བཤད།
མལ་མུ་ཐེ་ཁི་དྷེས་ཁོ་ལ་བྲོ་བ་ལྔ་ལྡན་གྱི་ཨ་རག་ཆང་ཕོར་གང་སྤྲད་པ་དང་། དེ་ནས་
ཁོས་ཁ་ཕྱིར་འཁོར་ནས་སྒོ་ཁའི་ཕྱོགས་སུ་ཕྱིན་ཏེ། ཁྱི་འདེད་མཁན་དེ་གཉིས་ལ་ཁོ་དང་མཉམ་
དུ་འགྲོ་དགོས་པའི་བཀའ་བཏང་། འོན་ཏེ་ཁང་པ་དྲོ་སོབ་སོབ་དང་ངལ་གསོ་ཡུད་ཙམ་རྒྱག་
རེའི་ཡིད་དབང་འཕྲོག་ཤུགས་ཤིན་ཏུ་ནས་ཆེ་བས་ན། ཁོ་གཉིས་ཀྱིས་ངོ་རྒོལ་ཅི་ཐུབ་བྱས། ཁི་
དྷེ་ཧྥ་རན་སིའི་ཡུལ་སྐད་དང་གྲོང་སྐད་ལ་ཤིན་ཏུ་ནས་མཁས་པས་ལམ་སང་གཟབ་ཉན་བགྱིས།
ཁོ་གཉིས་ཀྱིས་མནའ་སྐྱེལ་དམ་འཇོག་བྱས་ནས། ཁྱི་ཁྱུ་དེ་བརླག་ཟིན་པས། དབྱིན་
ལེ་གཅིག་ཀྱང་འགྲོ་མི་ཐུབ་ལ། ཆཱ་ཝ་པུ་དང་པཱ་པེ་ཐེ་ལ་མེ་མདའ་འཕངས་ནས་གསོད་
དགོས་པ་དང་། ཁྱི་དེ་འཕྲོས་རྣམས་ཀྱང་དེ་ལྟར་ཡིན་ཞིང་། མི་དང་ཁྱི་གཉིས་ཀས་ངལ་
གསོ་ཞིག་བརྒྱབ་ན་ཡག་པོ་ཡོད་ཚུལ་བཤད།
ཁོ་པས་ཁ་ཕྱིར་སློག་ནས་མལ་མུ་ཐེར། “ང་ལ་ཁྱི་ལྔ་གཡར་ན་འགྲིག་གམ” ཞེས་བཤད།
འོན་ཏེ་ཁི་དྷེས་མགོ་བོ་གཡུགས་གཡུགས་བྱས།
“ངས་རུ་དཔོན་ཁོན་སི་ཏན་ཐིན་གྱི་མིང་ཐོག་ནས། ཁྱོད་ལ་སྒོར་མོ་ལྔ་སྟོང་གི་
དངུལ་འཛིན་ཞིག་བྲིས་ཆོག འདི་ནི་ངའི་ལག་འཁྱེར་ཡིན། ངས་གནས་ཚུལ་ལ་གཞིགས་
ནས་དངུལ་འཛིན་འབྲི་ཆོག་བགྱི་རེད།
སླར་ཡང་ཁ་རོག་ལ་ཁས་མ་བླངས།
“ད་བྱས་ན་ངས་རྒྱལ་མོའི་མཚན་ཐོག་ནས་ཁྱོད་ལ་ཁྱི་ཁྲལ་བསྐུལ་བགྱི་ཡིན།”
ཁི་དྷེས་གསོག་འཇོག་གང་ལེགས་བྱས་པའི་རང་ཉིད་ཀྱི་གོ་མཛོད་ལ་ལྟ་ཙམ་བྱས་
ནས། ཐེ་ཚོམ་བྱེད་བཞིན་འཛུམ་ཙམ་བྱས། དབྱིན་ཇི་བ་དེས་རང་ཉིད་བྱེད་ཐབས་གང་
ཡང་མེད་པ་ཧ་གོ་ནས། ཁ་ཕྱིར་འཁོར་ཏེ་སྒོ་ཁར་ཕྱོགས་ནས་ཕྱིན། འོན་ཏེ་ཁྱི་འདེད་མཁན་
དེ་གཉིས་ཀྱིས་སྔར་བཞིན་ངོ་རྒོལ་བྱས་པས་ན། ཁོས་ཁ་ཕྱིར་སློག་སྟེ་གཏུམ་དྲག་ངང་ཁོ་
གཉིས་ལ་བུད་མེད་དང་ནལ་བུ་རེད་ཅེས་ཁ་རྡུང་བཏང་། ཀོ་ཀོ་གཡག་ལོ་ཅུང་རྒན་པ་དེ་
ཡར་ལངས་དུས། ཁོང་ཁྲོ་ལངས་ནས་ངོ་གདོང་ནག་པོ་དེ་དམར་རྐྱང་ཆགས་ཤིང་། ཁོས་ཁ་
ལན་སྙིང་ཚིམས་ཚིག་ཁ་ཤས་བྱས་ཤིང་། རུ་སྣེ་འཁྲིད་མཁན་ཁྱི་དེ་རྒྱུགས་ནས་འ་ཆད་འུ་
ཐུག་ལ་གྱུར་ཏེ། ཁོ་གངས་ཁྲོད་དུ་ནུབ་ཚེ་དགའ་བ་ལ་ཞེས་བཤད།
ན་གཞོན་ཉེན་རྟོག་དཔོན་དེས་ཤུགས་ཡོད་རྒུ་བསྒྲིམས་ཏེ། བློ་བརྟན་འགྱུར་མེད་ངང་
སྒོ་ཁར་ཕྱིན་ཏེ་རིག་པ་གྲུང་མདོག་བྱས་པ་ཁོ་ཚོ་ཚང་མས་ཧ་གོ་བ་མ་ཟད། ཁོའི་སྤོབས་
སེམས་དེ་འདྲར་ཤིན་ཏུ་ནས་བརྩི་འཇོག་ཡིད་སྨོན་བྱས། འོན་ཏེ་ཁོའི་ངོ་སྟེང་ནས་ཡི་ཐང་
ཆད་པའི་རྣམ་འགྱུར་སྲིབ་ཙམ་ཤར་བ་ཁོས་གསང་མ་ཐུབ། ལུས་སྟེང་དུ་འཁྱགས་པ་དང་
བ་མོས་ཁེངས་པའི་ཁྱི་ཁྱུ་དེ་གངས་ཁྲོད་དུ་འཁུམས་ནས་ཉལ་ཏེ། སློང་ཐབས་རྩ་བ་ནས་
མེད་པ་རེད། ཁྱི་འདེད་མཁན་རབ་ཏུ་ཁྲོས་ཤིང་གདུག་རྩུབ་ཤིན་ཏུ་ཆེ་བས་ན། བྱོལ་སོང་ཁྱུ་
དེར་ཉེས་རྡུང་དྲག་པོ་བཏང་རྗེས་སྡུག་སྐད་ཤོར། མཇུག་ཏུ་ཁོ་ཚོས་འཆིང་ཐག་བཅད་དེ།
རུ་སྣེ་འཁྲིད་མཁན་ཁྱི་པཱ་པེ་ཐེ་ཕྱིར་དྲུད་རྗེས། དེ་ཚོས་གཞི་ནས་གངས་གྲུ་དྲུད་དེ་ཕྱིན།
“ཁྲམ་པ་སྡུག་ཤི་རྒྱག་རྒྱུ་དེ་ཡིན་ན། མི་མགོ་བསྐོར་མཁན་གྱི་སྡུག་ཅག་དེ་ཡིན་ན”
“ཨ་མའི་རོ། མི་བཟང་རྩ་བ་ནས་རེད་མི་འདུག་གོ” “ཇག་པ་རེད” “དབྱིན་དྷི་ཨན་
པ་ལས་ཀྱང་ཐ་ཆད་པ།” ཚང་མ་ཁོང་ཁྲོ་ལངས་པ་ཧ་ཅང་གསལ་པོ་རེད། དེ་ཡང་དང་ཐོག་
ཁོ་ཚོ་ཚང་མ་མགོ་སྐོར་འོག་ཚུད་པ་དང་། དེ་མིན་བྱང་ཕྱོགས་སུ་གཞུང་དྲང་ནི་སྤྱོད་ལམ་
རྩ་ཆེ་ཤོས་དེ་རེད། ད་ཆ་ཀུན་སྤྱོད་དེ་འདྲར་ཡང་གཏོར་བཤིག་འཕོག་པ་རེད། “ལྟས་ངན་
དེས་ལས་ངན་བྱས་པ་ཤེས་བཞིན་དུ། ད་དུང་ཁོ་ལ་རོགས་བྱེད་དགོས་བྱུང་བ་རེད།” མི་
ཚང་མའི་སུན་འབྱིན་གྱི་མིག་མདངས་དེ་མལ་མུ་ཐེ་ཁི་དྷེའི་སྟེང་དུ་སྤོས་པ་རེད། དེ་དུས་
ཁི་དྷེས་ཁང་པའི་ཟུར་ཁུག་ཏུ་ཁྱི་པཱ་པེ་ཐེར་སྡོད་ས་སྐྱིད་ཙམ་ཞིག་བཟོ་བཞིན་ཡོད། དེ་
ནས་ཁོས་ཡར་ལ་ལངས་ཏེ། ཁ་རོག་ལ་ཨ་རག་བྲོ་བ་ལྔ་ལྡན་ལྷག་འཕྲོ་ཚང་མ་མི་སོ་སོའི་
ཆང་ཕོར་ནང་དུ་བླུགས་ཏེ། མཐའ་མའི་ཆང་སྐོར་ལ་བརྩིས།
“དོ་ནུབ་དངོས་གནས་གྲང་ངར་ཆེ་བར་འདུག ཨ་རོག་ཚོ། དངོས་གནས་གྲང་ངར་
རུས་རྐང་ལ་ཟུག་གྱིན་འདུག” ཅེས་ཁོས་འབྲེལ་མེད་ཀྱི་ཚིག་དེ་ཚོ་རང་ཉིད་ལ་དག་
འབུད་བྱེད་པའི་གླེང་སློང་གི་གཏམ་ལ་བརྩིས། “ཁྱོད་ཚོ་ཚང་མས་ལམ་ཞུགས་བྱེད་མྱོང་
ཡོད་པས། དེ་ཅི་འདྲ་ཞིག་ཡིན་པ་ཚང་མས་ཤེས་གསལ་རེད། ཉམ་ཆུང་ལ་ཐུབ་ཚོད་མ་
བྱེད་ཅིག ཁྱོད་ཚོས་གཏམ་ཕྱོགས་རེ་ཙམ་ལས་ཐོས་མེད། ང་རང་ཚོ་དང་ཁོག་མ་གཅིག་
ནས་ཟས་མཉམ་ཟ་བྱེད་པ་དང་། ཀམ་པ་ལི་གཅིག་མཉམ་གྱོན་བྱེད་མཁན་དེ་ཚོའི་ཁྲོད་
ན་ཡང་། འཇེག་ཝེ་སི་ཏུན་དྷེལ་ལས་གཙང་བ་སུ་ཡང་མེད། ན་ནིང་སྟོན་ཁར། ཁོང་གིས་
བསགས་དངུལ་ཡོད་ཚད་བསྡོམས་པས་སྒོར་བཞི་ཁྲི་འཇུ་ཁེ་སེལ་ལ་སྤྲད་ནས་དབྱིན་ཇིའི་
རང་སྐྱོང་མངའ་རིས་སུ་རྐང་དངུལ་ཉོ་བར་བཏང་བ་རེད། མ་གཞི་བྱས་ན་ཁོང་ད་ལྟ་ཕྱུག་
པོ་ཕྱུག་ཆེན་ཞིག་ལ་གྱུར་བགྱི་རེད། འོན་ཏེ་དེ་དུས་ཁོང་གིས་ཡོན་གྲོང་དུ་ཁྲག་ཉམས་
པའི་ནད་ཀྱིས་མནར་བའི་གྲོགས་པོ་ཞིག་ལ་ལྟ་རྟོག་བྱས་ནས་བསྡད་པ་དང་། ཁེ་སེལ་གྱིས་
ཅི་བྱས་པ་རེད་ཟེར་ན། ཁོ་རྨེག་ཧྥར་ལན་ཊེའི་རྒྱན་རྩེད་ཁང་དུ་ཕྱིན་ཏེ། རྒྱན་འགྱེད་མ་རྩ་
མཐོ་ཤོས་བར་བསྣན་ནས། འཁྱུག་ཙམ་ཞིག་ལ་ཚང་མ་ཤོར་བ་རེད། ཉིན་གཉིས་པར་ཁོའི་
ཕུང་པོ་གངས་ཁྲོད་ནས་རྙེད་པ་རེད། འཇེག་ཤ་ཚ་རྒྱུ་དེ་མ་གཞི་ད་ལོ་དགུན་ཁ་ཁྱིམ་ལ་
ལོག་ནས་བཟའ་ཟླ་དང་མཐོང་མྱོང་མེད་པའི་ཕྲུ་གུར་བལྟ་བར་འགྲོ་རྩིས་ཡོད་པ་རེད། ཁྱོད་
ཚོས་ཡིད་འཇོག་གྱིས་དང་། ཁོང་གིས་སྒོར་མོ་བཞི་ཁྲི་ལས་མ་འཁྱེར་བ་དེ་ནི་ཨ་རོགས་
དེས་ཤོར་བའི་གྲངས་ཀ་དེ་རང་རེད། འོ་ལགས་སོ། །ཁོང་ནི་ཕྱིན་ཚར་བས། ཁྱེད་རང་ཚོས་
ཅི་འདྲ་བྱེད་རྩིས་ཡོད་དམ།”
ཁི་དྷེ་ལ་འདྲི་གཅོད་མཁན་མཐའ་འཁོར་གྱི་མི་དེ་ཚོར་ཁོས་བལྟས་པས། ཁོ་ཚོའི་ངོ་
མདོག་ཚང་མ་ཞི་ལྷོད་དུ་ཕྱིན་པ་མཐོང་ནས། ཆང་ཕོར་མཐོན་པོར་བཏེགས་ཏེ། “འོ་ན། ང་
ཚོས་དོ་ནུབ་ལམ་ཞུགས་འགྲུལ་པ་དེའི་བདེ་ཐང་གི་ཆེད་དུ་ཞབས་ཏག་ཅིག་རྒྱག ཁོང་ལ་
འབྲུ་རིགས་འདང་ངེས་ཡོང་བ་ཤོག ཁོང་གི་ཁྱི་ཁྱུ་དེ་མ་འགྱེལ་བ་ཤོག ཁོང་གི་མུ་ཟེ་སྦར་
ཚད་འབར་བ་ཤོག ཁོང་ལ་ལམ་བར་བདེ་བགྲོད་ཡོང་བར་དཀོན་མཆོག་གིས་མགོན་སྐྱོབ་
མཛད་པ་ཤོག ཁོང་ལ་བདེ་སྐྱིད་ཡོང་བ་དང་། ཁོང་ལ………”
བྷར་ཐེལ་སེས་ཚང་མ་དང་ཆང་ཕོར་སྟོང་པ་གཏུག་བཞིན་དུ། “རྟ་ཞོན་པའི་ཉེན་
རྟོག་པ་དེས་ལྟས་ངན་མཐོང་བ་ཤོག” ཅེས་སྐད་འབོད་བྱས་པ་རེད།

ཚེ་སྲོག་ལ་བཅངས་པའི་དུངས་ཞེན།

ཁོ་ཚོས་འཚོ་བའི་དཀའ་སྡུག་ཚད་མེད་མྱངས། །
རྒྱན་འགྱེད་མ་རྩ་ཡོངས་སུ་ཤོར་ན་ཡང་། །
དེ་ཡང་རྣམ་པར་རྒྱལ་བར་བརྩི་ཆོག་སྟེ། །
ཀུན་ལས་མཐའ་མར་ལྷག་པ་དེ་ཙམ་མོ། །
ཁོ་གཉིས་རྐང་པ་ཀྱོག་ཙམ་ཀྱོག་ཙམ་ངང་དཀའ་ཚེགས་ཆེན་པོས་ཆུ་ཁ་ནས་མར་
བསྐྱོད། ཐེངས་ཤིག་མདུན་ནས་འགྲོ་མཁན་དེ་རྡོ་ཕུང་གི་ཁྲོད་དུ་རྐང་འདྲེད་ཤོར་ནས་
འཁྱོར་ལིང་ལིང་བྱས། ཁོ་གཉིས་ངལ་བས་དུབ་ཅིང་ཐང་ཆད་ལ། དཀའ་སྡུག་རྒྱུན་རིང་
མྱངས་པས་ཨམ་གཙིགས་བསྡམས་ཤིང་ངོ་ལས་སྡུག་མཐའ་བརྒལ་བའི་སྐྱོ་མདངས་ཤིག་
ཐོན། ཁོ་གཉིས་ཀྱིས་ཕྲག་པའི་སྟེང་དུ་སླེལ་གྱིས་བསྒྲིལ་བའི་ཁུར་རྩ་ལྗིད་པོ་བསྡམས་
པ་དང་། དཔྲལ་བར་བཅིངས་པའི་ཀོ་ཐག་དེ་ཐང་པོ་ཡོད་པས་ཁུར་རྩ་ས་ལ་ལྷུང་མེད།
ཁོ་གཉིས་མི་རེས་མེ་མདའ་ཁོག་རིས་ཅན་རེ་འཁྱེར་བ་དང་། གཉིས་ཀ་སྒུར་སྒུར་ངང་
དཔུང་མགོ་མདུན་ལ་ཕྱོགས་ཤིང་། མགོ་བོ་མདུན་ལ་ཅི་ཐུབ་བསྣར་ལ། མིག་གིས་ས་ལ་ལྟ་
བར་བྱེད།
རྗེས་ནས་འགྲོ་མཁན་དེས “ས་ཕུག་ཏུ་སྦས་པའི་མདེའུ་དེ་ཚོ་ནས་ངེད་རང་གཉིས་
ཀྱི་ལག་པར་གསུམ་ཡོད་ན་ཅི་དྲག་ཨང" ཞེས་བཤད།
ཁོའི་སྐད་གདངས་ངག་གེ་ངོག་གེ་ཆོ་བྲོ་མེད་པར་སྣང་ལ། བརྩེ་དུངས་ནི་དེ་བས་ཏིལ་
འབྲུ་ཙམ་ཡང་མེད། ཁོས་གཏམ་དེ་དག་གྲང་ཤུར་ཤུར་ངང་སྨྲ་བ་དང་། བྲག་རྡོའི་སྟེང་ནས་
ལྦུ་བ་སྐྱ་ཆིལ་ཆིལ་འཕྱུར་བཞིན་བཞུར་བའི་གཙང་པོ་ཆུང་ཆུང་གི་ནང་དུ་མདུན་ལ་ཡོད་
པ་དེས་ཀྱོག་ཙམ་ཀྱོག་ཙམ་ངང་འགྲོ་རྐྱང་བྱེད་པ་ལས་ལན་ཚིག་གཅིག་ཀྱང་མ་བཏབ།
རྗེས་ཀྱི་མི་དེས་ཁོའི་ཕྱི་བཞིན་དམ་པོར་འབྲངས། གཙང་པོའི་ཆུ་ནི་ཤིན་ཏུ་གྲང་བས་
ཁོ་གཉིས་ཀྱི་ལོང་ཚིགས་ལ་རུས་ཟུག་བཏང་ཞིང་། རྐང་པ་སྦྲིད་ནའང་གཉིས་ཀས་ལྷམ་
དང་ཨུ་སུག་འཕུད་མེད། ཁོ་གཉིས་ཀྱི་པུས་མོར་གཙང་ཆབ་བརྡབས་ཡོང་དུས་གཉིས་ཀ་
འཁྱོར་ལིང་ལིང་ངང་བརྟན་པོར་ཚུགས་མི་ཐུབ།
རྗེས་ནས་འགྲོ་མཁན་དེ་རྡོ་གོར་མོ་འཇམ་པོ་ཞིག་ལ་རྐང་འདྲེད་ཤོར་ཏེ་འགྱེལ་
གྲབས་བྱས་ཀྱང་། ཁོས་ཤེད་ཀྱིས་བརྟན་པོར་ལངས་ཚུགས་པ་བྱེད་ཀྱིན་བཙིར་སྐད་སྐྱོ་ལྷང་
ངེ་བ་ཞིག་བརྒྱབ། ཁོ་མགོ་ཡུ་འཁོར་ནས་མིག་རབ་རིབ་ལ་གྱུར་པ་དང་། འཁྱོར་བཞིན་
ལག་པ་གནམ་ལ་བརྐྱངས་ནས་ཅི་ཞིག་འཛིན་འདོད་པ་ལྟར་བྱེད། མི་དེ་བརྟན་པོར་
ཚུགས་རྗེས་མདུན་ལ་མུ་མཐུད་དེ་ཕྱིན་པས་ཡང་བསྐྱར་འཁྱར་འཁྱོར་ངང་འགྱེལ་གྲབས་
བྱས། དེས་ན་ཁོས་ཀེ་རེར་ལངས་ཏེ་འགུལ་ཙམ་ཡང་མི་བྱེད་པར། ཕྱིར་མིག་གཏན་ནས་
མི་ལྟ་མཁན་མདུན་གྱི་མི་དེར་ལྟ་བཞིན་བསྡད།
ཁོས་དེ་ལྟར་གཡོ་མེད་ཀྲོང་ངེར་སྐར་མ་གཅིག་བསྡད་ཅིང་། རང་སེམས་ལ་གོ་བསྐོན་
བྱེད་པ་ལྟར་སྣང་། དེ་ནས་ཁོས “ཀྱེ། བྷིལ་ལགས། ངའི་ལོང་ཚིགས་འཆུས་སོང" ཞེས་སྐད་བརྒྱབ།
བྷིལ་གྱིས་འཁྱོར་ལིང་ལིང་ངང་གཙང་ཆབ་སྐྱ་ཆིལ་ཆིལ་གྱི་ནང་ནས་འགྲོ་བཞིན་
མིག་ཕྱིར་མ་བལྟས། རྒྱབ་ཀྱི་མི་དེས་ཁོ་དེ་ལྟར་ཕྱིན་པར་ལྟ་བཞིན། ངོ་ལ་སྔར་བཞིན་རྣམ་
འགྱུར་ཅི་ཡང་མེད་ཅིང་མིག་ལས་ཤ་བ་རྨས་མ་ལྟར་གྱི་མདངས་ཤིག་མངོན།
མདུན་གྱི་མི་དེས་ཀྱོག་ཙམ་ཀྱོག་ཙམ་ངང་ཆུའི་ཕ་ཁར་འཛེགས་པ་དང་། ཕྱིར་ལྟ་
ཙམ་ཡང་མི་བྱེད་པར་མདུན་ལ་འགྲོ་རྐྱང་བྱས། གཙང་པོའི་ནང་གི་མི་དེས་ཧུ་རེར་ལྟ་
བཞིན་མཆུ་སྒྲོས་ཅུང་འདར་བས་ཁ་སྤུ་ཁམ་སེར་ཟང་ཟིང་དེ་དག་ཀྱང་མངོན་གསལ་
ངང་འཁྲུག་འཁྲུག་ཏུ་གཡོ་བ་དང་། མི་དེས་གོ་མེད་ཚོར་མེད་ངང་ལྕེ་ཡིས་མཆུ་སྒྲོས་ལྡག་ཙམ་བྱས།
ཁོས་སྐད་ཤུགས་ཆེན་པོས “བྷིལ་ལགས” ཞེས་བོས།
དེ་ནི་སྐྱེ་བོ་བློ་རྩ་བརྟན་པོ་ཞིག་གིས་དཀའ་ཚེགས་འཕྲད་དུས་རོགས་སྐྱོབ་ཞུ་བའི
འབོད་སྒྲ་ཡིན་རུང་བྷིལ་གྱིས་མ་བལྟས་པ་རེད། མི་དེ་བྷིལ་ལ་བལྟས་ནས་སྡོད་དགོས་བྱུང་
བ་དང་། ཁོ་ནི་ཀྱོག་ཙམ་ཀྱོག་ཙམ་ངང་ཁྱད་མཚར་པོ་ཞིག་བྱས་ནས་འགྲོ་ཞིང་། འཁྱར་
འཁྱོར་ངང་གཟར་པོ་དེ་ཙམ་མེད་པའི་རི་ལྡེབས་ཤིག་ལ་འཛེགས་ཏེ། དེའུ་འབུར་གྱི་རྩེ་ཡི་
གནམ་མཐའ་རབ་རིབ་ཀྱི་ཕྱོགས་སུ་མདུན་ལ་བསྐྱོད། བྷིལ་ནི་རི་རྩེ་ནས་བརྒལ་ཏེ་རིག་རྒྱུ་
མེད་པར་མ་གྱུར་བར་ཁོས་བལྟས་ནས་བསྡད། དེ་ནས་མིག་གཞན་ལ་ཕྱོགས་ཏེ་བྷིལ་ཕྱིན་
ཤུལ་གྱི་འཇིག་རྟེན་དེ་ལ་དལ་བུར་ཐེངས་གཅིག་བལྟས།
གནམ་སའི་མཚམས་སུ་སླེབས་པའི་ཉིན་བྱེད་དེ་ནི་འཆི་གྲབས་ཡོད་པའི་མེ་ཡི་ཟླུམ་
པོ་ཞིག་དང་འདྲ་ཞིང་། དེ་སྨུག་སྤྲིན་མཐུག་པོ་དང་རླངས་པ་ཆག་ཆིག་གིས་བསྒྲིབས་པས།
སྐྱེ་བོའི་ཡིད་ལ་སྤྱི་ཁོག་མི་གསལ་བའི་དངོས་པོ་མང་ཞིང་སྟུག་པ་དཔོག་དཀའ་བ་ཞིག་
ཡིན་སྣང་འཆར་བར་བྱེད། མི་དེས་རྐང་པ་ཡ་གཅིག་བཙུགས་ཏེ་ལངས་ནས་ངལ་གསོ་
གིན་དུ་ཆུ་ཚོད་བཏོན། ད་ལྟ་ཆུ་ཚོད་བཞི་པ་རེད། བདུན་པའི་ཟླ་མཇུག་གམ་བརྒྱད་པའི
ཟླ་སྟོད་ཀྱི་དུས་ཚིགས་དེ་འདྲའི་སྐབས་སུ་ཁོས་གཟའ་འཁོར་གཅིག་གཉིས་ནང་གི་གཟའ་
ཚེས་གསལ་པོ་བཤད་མི་ཐུབ་ལ། ཉི་མ་ཧ་ལམ་ནུབ་བྱང་གི་ཕྱོགས་སུ་ཡོད་པ་ཤེས། ཁོས་ལྷོ་
ངོས་ལ་ལྟ་ཙམ་བྱས་པ་དང་། ལུང་སྟོང་གི་དེའུ་འབུར་དེ་དག་གི་རྒྱབ་ན་དོམ་རྒན་མཚེའུ་
ཡོད་པ་རྟོགས། ད་དུང་ཕྱོགས་དེར་གླིང་སྣེ་བྱང་མའི་མུ་འཁྱུད་ཀྱི་བཀག་འདོམས་ཁུལ་
དབྱེ་མཚམས་དེ་ཁ་ན་ཊའི་འཁྱགས་སའི་ཁུལ་བར་ཡོད་པ་ཤེས། ཁོ་ལངས་ས་དེ་ནི་ཟངས་
ཁ་གཙང་པོའི་ཆུ་ལག་ཅིག་རེད། ཟངས་ཁ་གཙང་པོ་ཨ་མ་དེ་བྱང་ལ་རྒྱུགས་ཏེ་ཁྲི་འདོན་
མཚོ་ཁུག་དང་བྱང་འཁྱགས་རོམ་རྒྱ་མཚོའི་ཕྱོགས་སུ་བཞུར་བགྱི་ཡོད། ཁོ་དེ་གར་སླེབས་
མྱོང་གཏན་ནས་མེད་ཀྱང་། ཐེངས་ཤིག་ཁོས་ཧ་དྷེ་སེན་མཚོ་ཁུག་ཀུང་སིའི་ས་བཀྲའི་སྟེང་
ནས་ས་ཆ་དེ་རིག་མྱོང་ཡོད།
ཁོས་མཐའ་འཁོར་གྱི་འཇིག་རྟེན་དེར་ཡང་བསྐྱར་ཐེངས་གཅིག་བལྟས་པས། གང་
སར་གནམ་ས་འབྲེལ་མཚམས་རབ་རིབ་ཡིན་པ་དང་། དེའུ་འབུར་དེ་ལྟར་དམའ་ཞིང་རྩྭ་
དང་རྩི་ཤིང་ལ་སོགས་པའི་སྐྱེ་དངོས་ཅི་ཡང་མེད་པར། མུ་མཐའ་མི་མངོན་པའི་འབྲོག་
སྟོང་ཁོ་ན་ཡིན་པ་དེ་ནི་མཐོང་བ་ཙམ་གྱིས་སྐྱོ་སྣང་སྐྱེ་དགོས་པ་ཞིག་ཡོད་པས། དེ་མུར་
ཁོའི་འདྲེན་བྱེད་ཟུང་ནང་འཇིགས་ཤིང་སྐྱི་གཡའ་བའི་མདངས་ཤིག་ཤར།
ཁོས་སྐད་ཆུང་ངུས “བྷིལ་ལགས།བྷིལ་ལགས” ཞེས་ཡང་ནས་ཡང་དུ་ལན་མང་བོས།
མི་དེ་ཆུ་སྐྱ་ཆིལ་ཆིལ་གྱི་ནང་དུ་འཁུམས་པ་ནི་ཡངས་པའི་འཇིག་རྟེན་འདི་
ཀོས་ཐམས་ཅད་ཟིལ་གྱིས་གནོན་པའི་མཐུ་དང་ནུས་པས་མི་དེའི་གཉའ་ནས་གནོན་
པ་དང་། གདུག་རྩུབ་ཆེན་པོས་སྙིང་ཚིམས་བྱེད་པའི་རྔམ་ཟིལ་ངོམ་བཞིན་ཁོ་རྨེག་
མེད་དུ་འཇོམས་པར་བྱེད་པ་དང་འདྲ། ཁོ་ལ་འདར་ནད་དྲག་པོ་འཕོག་པ་ལྟར་འདར་
ནས་ལག་པའི་མེ་མདའ་ཡང་ཆག་སྒྲ་དང་བཅས་ཆུའི་ནང་དུ་ལྷུང་བ་དང་། སྒྲ་དེས་
གཞི་ནས་མི་དེ་དྲན་པ་གསལ་བར་བྱས། ཁོས་འཇིགས་སྣང་དང་འཐབ་མོ་བགྱི་བཞིན་
སྙིང་སྟོབས་འཕེལ་ཅི་ཐུབ་ངང་ཆུའི་ནང་དུ་སྦར་མོས་མྱུལ་བས་མེ་མདའ་རྙེད། ཁོས་
ཕྲག་པ་གཡོན་པའི་སྟེང་ལ་ཁུར་རྩ་འབུད་འདེད་ཕྲན་བུ་བཏང་ནས་འཆུས་པའི་ལོང་
ཚིགས་ཀྱི་འགན་བཟོད་ཡང་དུ་བཏང་། ཟུག་བརྒྱབ་པས་དེ་འཕྲལ་མི་དེས་ག་ལེར་
གཟབ་གཟབ་དོ་ནན་ངང་གཡོལ་ཙམ་འཁུམས་ཙམ་གྱིས་ཆུ་ཁའི་ཕྱོགས་སུ་བསྐྱོད།
མི་དེ་ཁེར་རྐྱང་ཡིན་རུང་ལམ་ནོར་མེད་ཅིང་། མདུན་ལ་ཕྱིན་ན་མཚེའུ་ཞིག་གི་
འཁྲིས་སུ་སླེབས་རྒྱུ་ཡིན་པ་ཤེས། དེ་གར་གསོམ་ཤིང་སྐམ་པོ་ཤིན་ཏུ་ཕྲ་ཞིང་ཐུང་བ་མང་པོ་
ཡོད་པ་དེར་ཡུལ་དེ་གའི་མིས “ཐི་ཆིན་ཉི་ཆི་ལི” ཞེས་སྨྲ་བ་ནི “རྒྱུག་ཧྲུག་ཡོད་ས” ཞེས་
པའི་དོན་རེད། མ་ཟད་རྒྱུག་ཆུ་ཆུང་ཆུང་དང་མཚེའུ་སྦྲེལ་ཞིང་། རྒྱུག་ཆུ་དེ་སྐྱ་ཆིལ་ཆིལ་
བྱེད་བགྱི་མེད། རྒྱུག་ཆུའི་ནང་དུ་རྩྭ་འདག་རྒྱུས་ཡོད་པ་མི་དེས་ཧ་ཅང་གསལ་པོ་ངེས་ཡོད་
ཀྱང་རྩི་ཤིང་མེད་པ་དང་། ཁོས་རྒྱུག་ཆུ་དེ་བརྒྱུད་ནས་ཆུ་མགོའི་རྩེ་ཡི་ཆུ་མཚམས་འབྱེད་
རི་བར་བསྐྱོད་ཆོག་ལ། ཆུ་མཚམས་འབྱེད་རི་བརྒལ་ནས་རྒྱུག་ཆུ་གཞན་ཞིག་གི་ཆུ་མགོར་
འགྲོ་ངེས་ཤིང་། རྒྱུག་ཆུ་དེ་ནུབ་ལ་འགྲོ་བགྱི་ཡོད། མི་དེས་རྒྱུག་ཆུ་དེ་བརྒྱུད་ནས་དེ་ཉིད་
ཌི་སི་གཙང་པོར་འབབ་ས་བར་འགྲོ་རྒྱུར་ངེས་པ་དང་། དེ་གར་ཁ་སྦུབ་སློག་ནས་བཞག་
པའི་གདུང་གྲུ་ཞིག་གི་འོག་ནས་ས་དོང་ཆུང་ཆུང་ཞིག་རྙེད་ཐུབ་ཅིང་། ས་དོང་དེའི་སྟེང་
ན་རྡོ་མང་པོ་སྤུངས་ནས་བཞག་ཡོད་པ་དེའི་ནང་ན་མི་དེའི་མེ་མདའ་སྟོང་པ་དེར་མཁོ་
བའི་མདེལ་ཡོད་པ་དང་། དེའི་ནང་ན་ད་དུང་མི་དེའི་རྔོན་རྒྱག་དང་། ཉ་འཛིན་དང་། ཟས་
འཚོལ་བྱེད་བཅས་ཀྱི་ཡོ་བྱད་ཉ་འཛིན་ལྕགས་ཀྱུ་དང་། ཉ་འཛིན་སྐུད་པ། ཉ་རྒྱ་ཆུང་ཆུང་
བཅས་ཅི་དགོས་ཡོད་ལ། དེ་མིན་ཁོ་ལ་གྲོ་ཞིབ་ཉུང་ཟད་དང་། ཕག་ཤ་བསྙལ་མ་རྡོག་ཙམ་
དང་སྲན་མ་ཕྲན་བུ་ཡང་རྙེད་བགྱི་རེད།
བྷིལ་གྱིས་དེ་གར་ཁོ་བསྒུག་རྒྱུ་ཡིན་པ་དང་། ཁོ་གཉིས་ཌི་སི་གཙང་པོ་བརྒྱུད་དེ་ལྷོ་
ཕྱོགས་སུ་དོམ་རྒན་མཚེའུར་འགྲོ་མཁན་རེད། དེ་རྗེས་ཁོ་གཉིས་ཀྱིས་མཚེའུའི་ལྷོ་ཕྱོགས་
སུ་བསྐྱོད་རྒྱུ་ཡིན་ཞིང་། མེ་ཁེན་ཚིར་མ་སླེབས་ཀྱི་བར་དུ་ལྷོ་ལ་བསྐྱོད་རྒྱུ་རེད། དེ་གར་
སླེབས་རྗེས་ཁོ་གཉིས་ཀྱིས་ད་དུང་མུ་མཐུད་དེ་ལྷོ་ལ་བསྐྱོད་རྒྱུ་ཡིན་པས་ན། དགུན་ཁས་ཇི་
ལྟར་ཡང་ཁོ་གཉིས་ཀྱི་རྗེས་ཟིན་མི་ཐུབ། དྲག་འབབ་ཆུ་རྒྱུན་ལ་འཁྱག་པ་འཁྱགས་ནའང་
འདྲ། གནམ་གཤིས་གྲང་ངད་ཇེ་ཆེ་རུ་ཕྱིན་ནའང་འདྲ། ཁོ་གཉིས་ཀྱིས་ལྷོ་ཕྱོགས་ཀྱི་ཧ་དྷེ་
སན་མཚོ་ཁུག་ཀུང་སིའི་ས་ཚུགས་ཀྱི་སྣེ་དྲོ་པོ་ཞིག་ཏུ་བསྐྱོད་རྒྱུ་ཡིན་པ་དང་། དེ་གར་རྩེ་
མོ་མཁའ་ལ་རེག་འདྲའི་ཤིང་བཟང་གི་ལོ་མ་རབ་ཏུ་རྒྱས་པ་མ་ཟད། ཟ་རྒྱུའང་ཤིན་ཏུ་ནས་
འབེལ་བོ་ཡོད་
མི་དེས་ལམ་བར་དུ་དཀའ་བ་ཚད་མེད་མྱོང་བཞིན་དུ་མདུན་ལ་བསྐྱོད་སྐབས་
སེམས་ནང་དེ་ལྟར་བསམ་བཞིན་ཡོད། ཁོས་ཤེད་ཤུགས་ཡོད་ཚད་འདོན་པ་དེ་བཞིན་དུ་
བསམ་བློ་དྲུག་གསུམ་བཅོ་བརྒྱད་བཏང་ནས་བྷིལ་གྱིས་རང་ཉིད་བསྐྱུར་མེད་པར་ཅ་ལག་
སྦ་སར་བསྒུགས་ཡོད་ངེས་རེད་སྙམ་དུ་སེམས་ཅི་ཐུབ་བྱས། དེ་འདྲ་མ་བྱེད་ཀ་མེད་ཡིན་
ཏེ། དེ་ལྟ་མིན་ན་ཁོས་འདི་ལྟར་སྲོག་བསྡོས་བྱེད་མི་དགོས་པར་སྔ་ས་ནས་ས་ལ་འགྱེལ་ཏེ་
ལྔ་པའི་ལམ་ལ་བཞུད་ཟིན་ངེས། ཟླུམ་པོ་རབ་རིབ་འདྲ་བའི་རྟ་བདུན་བདག་པོ་དལ་བུར་
ནུབ་བྱང་གི་ཕང་དུ་ཡིབ་པའི་དུས་སུ། དགུན་ཁས་རྗེས་མ་ཟིན་གོང་ལ་ཁོ་གཉིས་ལྷོ་ཕྱོགས་
སུ་བྲོས་ཐུབ་པ་བྱེད་དགོས་པའི་ལམ་ཐག་དབྱིན་ཚུན་རེ་རེ་བཞིན་ཁོས་ཡང་བསྐྱར་ཐེངས་
གཅིག་བརྩིས། ཁོས་ས་དོང་གི་ནང་དང་ཧ་དྷེ་སན་མཚོ་ཁུག་ཀུང་སིའི་ས་ཚུགས་སྣེ་ཡི་ཟ་
རྒྱུ་བློ་ལ་ཡང་ཡང་བསྒོམས། ཁོ་ལ་ཟས་ཉིན་གཉིས་རག་མེད་པ་དང་། ཁོ་རང་བརྩི་དད་
ཆེ་བའི་ཟས་མ་རག་པར་ཉིན་གཉིས་ཀྱིས་ཚད་བགྱི་མེད། ཁོས་སྒུར་སྒུར་ཡང་ཡང་བྱས་
ཏེ་འདམ་རའི་ཤིང་འབྲས་ཁུ་བ་ཅན་ཐལ་སྐྱ་དེ་རིགས་བཏོགས་ནས་ཁ་ལ་བཅུག་སྟེ་སོ་ཁ་
ཤས་བཏབ་ནས་མིད་འཁྱུར་བཏང་། འདམ་རའི་ཤིང་འབྲས་ཁུ་བ་ཅན་དེ་རིགས་ལ་འབྲུ་
རྡོག་ཆུང་ཆུང་རེ་ལས་མེད་པ་དང་། ཕྱི་ལ་འབྱར་བག་ཅན་གྱི་ཆུ་ཕྲན་བུས་བཏུམས་ཤིང་།
ཁ་ལ་བཅུག་མ་ཐག་ཏུ་ཆུ་དེ་ཡལ་འགྲོ་བ་རེད། འབྲུ་དེ་ཁ་ཚ་ཞིང་རོ་བསྐ་བ་དང་། ཤིང་
འབྲས་ཁུ་བ་ཅན་དེ་རིགས་ལ་བཅུད་མེད་པ་ཁོས་ཤེས་ཀྱང་། སྔར་བཞིན་གནས་ལུགས་རྒྱུ་
མཚན་ལ་མི་ལྟོས་པ་དང་། ཉམས་མྱོང་བསླབ་བྱར་མི་ལྟོས་པའི་རེ་བ་ཞིག་བཅངས་ནས་
ངང་རྒྱུད་རིང་པོས་དེ་ཚོ་ཟོས།
ཆུ་ཚོད་དགུ་པ་བར་བསྐྱོད་རྗེས་ཁོ་ཕ་བོང་ཞིག་ལ་ཐོགས་པ་དང་། ངལ་བས་རབ་ཏུ་
དུབ་ཅིང་ལུས་ཟུངས་ཞན་པས་ཁོ་འཁྱར་འཁྱོར་ངང་ས་ལ་འགྱེལ། ཁོས་ཟུར་ཉལ་བརྒྱབ་
ནས་འགུལ་ཙམ་ཡང་མ་བྱས་པར་ཡུད་ཙམ་བསྡད། དེ་ནས་ཁུར་རྩ་སྡོམ་བྱེད་ཀོ་ཐག་གི་འོག་
ནས་གཟུགས་པོ་ཕྱིར་ཐོན་ཏེ། འཁོབ་ཤིག་ཤིག་ངང་ཨུ་ཚུགས་ཀྱིས་ག་ལེར་ཙོག་པུར་བསྡད།
དེ་དུས་མུན་པ་ཡོངས་སུ་རུབ་མེད་པ་དང་། ཁོས་འཕྲལ་མར་མ་ཡལ་བའི་མུན་མདངས་ལ་
བརྟེན་ནས་རྡོ་ཕུང་གི་ཁྲོད་དུ་མྱུལ་བཞིན་ཆུ་བལ་སྐམ་པོ་ཁ་ཤས་རྙེད་པ་བྱེད་སྙམ། རྗེས་སུ་
ཁོས་ཕུང་སོ་གཅིག་བསགས་ནས་དུ་བ་ནག་ཀྱུར་ཀྱུར་འཕྱུར་བའི་མེ་ཆུང་ཆུང་ཞིག་བཏང་
བ་མ་ཟད། དེའི་སྟེང་དུ་ཆུ་ལྕགས་དཀར་གྱི་སྣོད་གང་བསྐྱོན་ནས་བསྐོལ།
ཁོས་ཁུར་རྩ་བསྔོགས་ནས་ཨང་དང་པོར་མུ་ཟེར་གྲངས་ཀ་བརྒྱབ་པས་ཁྱོན་བསྡོམས་
རྐང་དྲུག་ཅུ་རེ་བདུན་ཡོད་པ་དང་། གསལ་པོ་རྟོགས་ཆེད་དུ་ཐེངས་གསུམ་བརྩིས། ཁོས་
དེ་དག་ཁག་གསུམ་ལ་བགོས་ཏེ་སྣུམ་ཤོག་གིས་བཏུམས་ནས་ཆག་པ་གཅིག་ཐ་ཁུག་སྟོང་
པའི་ནང་དུ་བཅུག་པ་དང་། ཆག་པ་གཅིག་ཞྭ་མོ་རལ་པའི་ནང་དུ་བཅུག་ཅིང་། ཆག་པ་
མཇུག་ཤོས་དེ་བྲང་སྦྱར་འོག་འཇུག་གི་ནང་དུ་བཞག དེ་དག་གྲུབ་རྗེས་མི་དེ་ལ་གློ་བུར་
འཇིགས་སྣང་ཞིག་ཤར་བས་ན། ཁོས་མུ་ཟེ་ཡོངས་རྫོགས་བཏོན་ནས་ཁ་ཕྱེ་སྟེ་ཡང་བསྐྱར་
བརྩིས་པས་སྔར་བཞིན་རྐང་དྲུག་ཅུ་རེ་བདུན་ཡོད།
ཁོས་མེའི་འཁྲིས་སུ་རློན་པ་ཆགས་པའི་ལྷམ་དང་ཨུ་སུག་བསྐམས། ཤྭ་ཀོའི་ལྷམ་
རློན་པ་ཆགས་ནས་དུམ་བུར་གྱུར་པ་དང་། ཕྱིང་པའི་ལྷམ་མཐིལ་གྱི་མང་པོའི་སར་ཟད་
ནས་རྡོལ་ཞིང་། རྐང་པ་གཉིས་པོ་ཤ་ཚལ་པགས་ཚལ་ལ་གྱུར་ཏེ་གང་ས་ནས་ཁྲག་ཐོན་
བཞིན་མཆིས། ལོང་ཚིགས་གཅིག་སྐྲངས་ནས་ཁྲག་རྩ་ལོང་ལོང་འཕར་བར་ཁོས་བརྟག་
པས་སྐྲངས་ནས་པུས་མོ་ལྟར་སྦོམ་པོར་གྱུར་འདུག མི་དེ་ལ་སླེལ་ཕྱར་གཉིས་ཡོད་པ་ལས་
གཅིག་ནས་རིང་པོ་ཞིག་དབྲལ་ཏེ་ལོང་ཚིགས་དམ་པོར་བསྡམས། དེ་མིན་ལྷེབ་ལྷེབ་ཁ་
ཤས་དབྲལ་ནས་རྐང་པར་དཀྲིས་ཏེ་ཤྭ་ཀོའི་ལྷམ་དང་ཨུ་སུག་གི་ཚབ་བྱས། དེ་ནས་ཁོས་ཆུ་
ཁོལ་ཚ་ཐག་ཆོད་ལྕགས་དཀར་གྱི་སྣོད་དེ་གང་བཏུངས་ནས་ཆུ་ཚོད་ལ་ཀྲིམ་ཡག་པོ་ཞིག་
བརྒྱབ་རྗེས། སླེལ་ཕྱར་གཉིས་ཀྱི་གསེང་དུ་འཛུལ་ཏེ་ཉལ།
མི་དེ་གཉིད་ཤི་བ་ལྟར་ཁུག་པ་དང་། ནམ་ཕྱེད་སྔ་ནུབ་ཀྱི་མུན་ནག་ཐུང་ཐུང་དེ་
སླེབས་མ་ཉིད་ལ་ནམ་གསལ་ཞིང་། བྱང་ཤར་གྱི་མཚམས་ནས་ཉི་མ་ཤར་ཡོང་བའམ།
ཉི་མ་སྤྲིན་ནག་གིས་བསྒྲིབས་པས་མ་མཐར་ཡང་ཕྱོགས་དེར་སྐྱ་རེངས་ཤར་སོང་ཞེས་
བཤད་ཆོག
ཆུ་ཚོད་དྲུག་པར་མི་དེ་གཉིད་ལས་སད་དེ་ཁ་རོག་ལ་གན་རྐྱལ་དུ་ཉལ་ནས་བསྡད།
ཁོས་ནམ་མཁའ་སྐྱ་མདོག་ཅན་ལ་ལྟ་བཞིན་དུ་ལྟོ་བ་ལྟོགས་སྣང་ཤར། ཁོས་གྲུ་མོར་བརྟེན་
ནས་འགྲེ་ལྡོག་རྒྱག་སྐབས་དབུགས་རྔུབ་སྒྲ་ཆེན་པོ་ཞིག་ཐོས་པས་ཁོའི་སྙིང་ཚ་ལོང་ལོང་
བྱས་པ་དང་། ཤྭ་ཕོ་ཞིག་མཐོང་བ་དེས་དོགས་ཟོན་དང་མཚར་སྣང་གི་མིག་མདངས་ཀྱིས་
ཁོ་ལ་ལྟ་བཞིན་མཆིས། སེམས་ཅན་དེ་དང་མི་དེའི་བར་ལ་དབྱིན་ཁྲེ་ལྔ་བཅུ་ཙམ་ལས་
མེད་ཅིང་། ཁོའི་བློ་ངོར་འཕྲལ་མར་མེ་ལ་ཤ་བའི་ཤ་བསྲེགས་དུས་སྒྲ་སིར་སིར་གྲག་ཚུལ་
དང་བྲོ་བ་ཚོར་མཁན་འདྲ་བྱས། ཁོས་རང་ཤུགས་སུ་མེ་མདའ་སྟོང་པ་དེ་བླངས་ནས་སྡིག་
སོ་ཡག་པོ་སྤྲད་རྗེས་སྐམ་པ་མནན། ཤྭ་ཕོ་དེས་ཧུ་སྒྲ་ཞིག་བསྒྲགས་པ་དང་མཆོངས་ཐེངས་
གཅིག་ལ་བྲོས་ནས་ཕྱིན། དེ་ཕ་བོང་བརྒལ་ནས་བྲོས་འགྲོ་སྐབས་ཀྱི་རྨིག་སྒྲ་ཐག་ཐག་གྲག་
པ་མི་དེས་ཐོས།
མི་དེས་ཚིག་ངན་སྨྲ་བཞིན་གཅིག་བཏང་ནས་མེ་མདའ་སྟོང་པ་གཡུགས། ཁོས་ལུས་
པོ་འདྲུད་བཞིན་དུ་ཡར་ལངས་པ་དང་དབུགས་ཧད་སྒྲ་ཆེན་པོ་གྲག དེ་ནི་ཤིན་ཏུ་འགོར་
ཞིང་དཀའ་ཚེགས་ཆེ་བའི་ལས་ཤིག་རེད། ཁོའི་རུས་ཚིགས་ཚང་མ་བཙའ་བརྒྱབ་པའི་
ལྕགས་ཐག་ལྟར་སྣང་ཞིང་། དེ་དག་གི་རུས་གཏུན་ནང་སྒབ་ཟོར་ལྕི་ཞིང་། འགོག་ཤུགས་
ཧ་ཅང་ཆེ་ལ། བརྐྱངས་བསྐུམས་རེ་རེ་བཞིན་ཚང་མར་ཨམ་གཙིགས་བསྡམས་ན་སྡོམ་
དགོས་ཐུག་ཅིང་། མཐའ་མཇུག་ཏུ་རྐང་པ་གཉིས་པོ་འཛུགས་ཐུབ་པ་བྱུང་ཡང་སླར་སྐར་
མ་གཅིག་ཙམ་འགོར་རྗེས་གཞི་ནས་སྐེད་པ་འགྲེང་ཐུབ་སྟེ། ཁོ་གཞི་ནས་སྨྲ་ཤེས་དོན་གོ་
བའི་གང་ཟག་མི་ཞིག་ལྟར་ཀེ་རེར་ལངས་ཐུབ་པ་བྱུང་བ་རེད།
ཁོ་ག་ལེར་དེའུ་འབུར་ཞིག་གི་སྟེང་དུ་འཛེགས་ནས་མཐའ་འཁོར་གྱི་ས་དབྱིབས་
ལ་བལྟས་པས། རྩི་ཤིང་དང་ཚང་ཚིང་ཆུང་ངུ་ལ་སོགས་པ་ཅི་ཡང་མེད་པར་མུ་མཐའ་མི་
མངོན་པའི་ཆུ་བལ་སྐྱ་མདོག་ཅན་རིག་རྒྱུ་ཡོད་པ་ཕུད། སྐབས་འགར་ཕ་བོང་སྐྱ་མདོག་
རེ་གཉིས་དང་། མཚེའུ་སྐྱ་མདོག་ཁ་ཤས། རྒྱུག་གྲུ་ཆུང་ཆུང་སྐྱ་མདོག་ཁ་ཤས་བཅས་ཡོད་
པ་དེ་དག་ནི་འགྱུར་ལྡོག་མཚོན་བྱེད་ཙམ་དུ་སྣང་། ནམ་མཁའ་ནི་སྐྱ་མདོག་ཡིན་ཞིང་།
སྣང་བྱེད་མེད་ལ་ཉི་མའི་གྲིབ་གཟུགས་ཀྱང་མེད། ཁོས་བྱང་ཕྱོགས་གང་དུ་ཡིན་མིན་མི་
ཤེས་ཤིང་། མདང་ནུབ་ལམ་ག་ནས་བརྒྱུད་དེ་འདི་རུ་ཡོང་བ་བརྗེད་ཟིན་ཡང་། ཁ་ཕྱོགས་
ད་དུང་ནོར་མེད་པ་ཁོ་རང་གིས་ཤེས་བགྱི་ཡོད། མི་རིང་བར་ཁོ་རྒྱུག་ཧྲུག་ཡོད་སར་སླེབས་
ཐུབ་པ་དང་། ཁོའི་ཡིད་ལ་དེ་ཉིད་གཡོན་ངོས་ཀྱི་ས་གང་ཞིག་ན་ཡོད་པ་མ་ཟད་ཐག་རིང་
པོ་མེད་པར་དེའུ་འབུར་ཞིག་བརྒལ་ན་སླེབས་ཐུབ་སྙམ།
དེ་ནས་ཁོ་ད་གིན་གྱི་སྡོད་སར་ལོག་སྟེ་ཁུར་རྩ་བསྡམས་ནས་ཐོན་རྩིས་བྱས། ཁོས་
གོམ་མཚམས་བཞག་ནས་ལོགས་སུ་བཞག་པའི་མུ་ཟེ་ཆག་པ་གསུམ་པོ་ཡང་བསྐྱར་བརྩིས་
ནས་ད་དུང་བསྡད་ཡོད་མེད་ལྟ་ཙམ་བྱས། འོན་ཏེ་ཁོ་སྔར་བཞིན་ཐེ་ཚོམ་སྐྱེས་ནས་སླར་
དེ་གར་ནན་ཏན་ཞིག་བརྩིས་ཤིང་། ད་རེས་བརྩི་བྱ་ནི་ཤྭ་ཀོའི་དངུལ་ཁུག་གཅིག་རེད། ཀོ་
ཁུག་དེ་ཆེན་པོ་མེད་སྟབས་མི་དེའི་ལག་པ་གཉིས་ཀྱིས་ཡོངས་སུ་འགེབས་ཐུབ་བགྱི་ཡོད།
དེ་ལ་ལྗིད་ཚད་དབྱིན་སྤམས་བཅོ་ལྔ་ཡོད་པ་དེ་ཁུར་རྩའི་ནང་གི་ཅ་ལག་གཞན་དག་
གི་བསྡོམས་འབོར་དང་འདྲ་བ་ཁོས་ཤེས་ཤིང་། ཀོ་ཁུག་དེའི་ཐད་མི་དེ་སེམས་ཁྲལ་སྐྱེས།
མཐའ་མར་ཁོས་དེ་ཉིད་ཟུར་གཅིག་ཏུ་བཞག་སྟེ་ཁུར་རྩ་བསྒྲིལ་རུང་། ཕྱེད་ཙམ་བསྒྲིལ་
རྗེས་སླར་བསྒྲིལ་མཚམས་བཞག་སྟེ་ཤྭ་ཀོའི་དངུལ་ཁུག་དེ་ལ་ལྟ་བར་བྱེད། ཁོས་འཚབ་
འཚུབ་ངང་དེ་ཉིད་ལག་པར་བླངས་ཏེ། དོགས་ཟོན་གྱི་མིག་མདངས་ཤིག་གིས་མཐའ་
འཁོར་ལ་ལྟ་བ་ནི་ཐང་སྟོང་གིས་དེ་ཉིད་འཕྲོག་པར་ཡོང་བ་ལྟར་སྣང་། ཁོས་ཉིན་གཅིག་
གི་འགྲུལ་བཞུད་མགོ་འཛུགས་དུས། ཀོ་ཁུག་དེ་སྔར་བཞིན་ཁོའི་ཁུར་རྩའི་ནང་དུ་བསྒྲིལ་
ནས་འཁྱེར་ཡོད།
མི་དེས་ཁ་གཡོན་དུ་ཕྱོགས་ཏེ་བསྐྱོད་པ་དང་། སྐབས་སྐབས་སུ་འདམ་རའི་ཤིང་
འབྲས་ཁུ་བ་ཅན་བཏོགས་ནས་ཟ་བར་བྱེད། ལོང་ཚིགས་འཆུས་པ་དེ་རེངས་པོར་གྱུར་ཅིང་།
ཁོའི་རྐང་པ་ཀྱོག་ཚད་དེ་སྔ་ལས་མངོན་གསལ་ཇེ་དོད་དུ་སོང་ཡོད་རུང་། ལྟོ་བ་ལྟོགས་པའི་
གདུང་བ་དང་བསྡུར་ན་རྐང་པའི་ན་ཟུག་དེ་ཧ་ཅང་ཆུང་ཆུང་རེད། བཀྲེས་པའི་ཟུག་རྔུ་
ཤིན་ཏུ་ཆེ་བ་དེ་ཡང་ཡང་བཏང་ནས་ཕོ་བར་སོ་བཏབ་པ་ལྟར་བཟོད་དཀའ་བས་རྒྱུག་ཧྲུག་
ཡོད་ས་བར་འགྲོ་སའི་ལམ་ལ་བློ་རྩེ་གཅིག་ཏུ་བསྒྲིལ་མི་ཐུབ། འདམ་རའི་ཤིང་འབྲས་ཁུ་
བ་ཅན་གྱིས་ཁོའི་ཟུག་གཟེར་ཆུང་དུ་གཏོང་མི་ཐུབ་པར། ངར་སྐྱེད་བྱེད་ཀྱི་བྲོ་བ་དེ་རིགས་
ཀྱིས་མི་དེའི་ཁ་ལྕེ་ཚ་འུར་འུར་བཟོས།
ཁོ་ལུང་ཤུར་ཞིག་ལ་བསྐྱོད་པ་དང་། དེ་གའི་ཕ་བོང་དང་འདམ་རའི་སྟེང་ནས་བྱ་གོང་
མོ་མང་པོ་གཤོག་པ་ཧུར་ཧུར་དུ་བརྡེབས་བཞིན་འཕུར་ཞིང་། “ཀེར། ཀེར། ཀེར” ཞེས་
པའི་སྐད་སྒྲ་སྒྲོག་པར་བྱེད། ཁོས་རྡོ་བསྒྲུགས་ནས་དེ་དག་ལ་གཞུས་ཀྱང་མ་འཁེལ་བས།
ཁུར་རྩ་ས་ལ་བཞག་སྟེ་ཞི་མིས་ཁང་བྱེའུ་ལ་འཇབ་པ་བཞིན་དུ་ཁ་རོག་འཇབས་ནས་
ཕྱིན། བྲག་རྡོ་རྣོན་པོས་ཁོའི་གུ་ཐུང་འཕིག་ཅིང་རྐང་པར་རྨ་བཟོས་ནས་པུས་མོའི་ཁྲག་
གིས་ས་ལ་ཤུལ་རྗེས་བཞག་མོད། བཀྲེས་ལྟོགས་ཀྱི་མནར་གདུང་ཁྲོད་དུ་ཟུག་རྔུ་དེ་རིགས
ཤོད་རིན་མེད་པར་གྱུར། ཁོས་བཞའ་ཚན་ཆེ་བའི་ཆུ་བལ་གྱི་སྟེང་དུ་གོག་བགྲོད་བྱས་པས་
གྱོན་གོས་རློན་པ་ཆགས་ཤིང་གྲང་ཤུར་བརྒྱབ། འོན་ཏེ་ཟས་ཟ་འདོད་དེ་ལྟར་ཆེ་བས་དེ་
ཀུན་ཁོས་ཚོར་མེད། བྱ་གོང་མོ་དེ་རྣམས་ཀྱིས་ཁོའི་མདུན་རང་ནས་འཕུར་བ་དང་། ཧུར་
སྒྲ་དང་བཅས་ལྡིང་སྐོར་རྒྱག་པར་བྱེད། མཇུག་ཏུ་དེ་རྣམས་ཀྱིས “ཀེར། ཀེར། ཀེར” ཞེས་
སྐད་སྒྲ་སྒྲོག་པ་ནི་ཁོ་ལ་འཕྱ་དགོད་བྱེད་པ་ལྟར་སྣང་བས་ཁོས་དེ་རྣམས་ལ་ངན་སྨྲས་བྱེད་
ཅིང་། དེ་ཚོ་འཕུར་དུས་སྐད་ཆེན་པོ་བརྒྱབ།
ཐེངས་ཤིག་ཁོ་གོག་བགྲོད་བྱེད་བཞིན་དུ་གཉིད་ལ་ཤོར་བའི་བྱ་གོང་མོ་ཞིག་གི་
འཁྲིས་སུ་སླེབས་པར་ངེས་མོད། ཁོས་གཏན་ནས་མ་མཐོང་བར་བྱ་དེ་ཕ་བོང་གི་ཟུར་ནས་
ཁོའི་གདོང་ཐད་ལ་བྲོས་ནས་འགྲོ་སྐབས་གཞི་ནས་རིག བྱ་གོང་མོ་དེ་འཕུར་བ་དང་ཁོ་
ཡང་དངངས་འཚབ་ལངས་ཤིང་། སྦར་འཛིན་བརྒྱབ་པས་མཇུག་སྒྲོ་རྐང་ཁ་ཤས་འཇུ་ཐུབ།
དེ་ཉིད་འཕུར་ནས་ཕྱིན་པ་མཐོང་སྐབས་བྱ་དེས་མི་དེ་ལ་ལས་ངན་པ་ཅི་ཞིག་བསགས་པ་
ལྟར་ཞེ་འཁོན་ཧ་ཅང་ཆེན་པོ་སྐྱེས། དེ་ནས་ཁོ་དང་པོའི་གནས་སར་ལོག་སྟེ་ཁུར་རྩ་སྒལ་
པར་འཁུར།
དུས་ཚོད་ནི་རིམ་བཞིན་བཞུད་འགྲོ་བ་དང་། ཁོ་མུ་འཁྱུད་འབྲེལ་བའི་ལུང་ཤུར་རམ་
ཡང་ན་འདམ་རར་བསྐྱོད་ཅིང་། ས་ཆ་དེ་ཚོར་རི་དྭགས་མང་ཙམ་ཡོད། ཤ་བ་གཡུང་བ་
ཁྱུ་ཞིག་ཕྱིན་པ་དེར་ངོ་གྲངས་ཉི་ཤུ་ལྷག་ཡོད་པ་དེ་ཀུན་མིག་གིས་མཐོང་ཐུབ་པ་ཙམ་ལས་
ལག་པས་འཛིན་ཐབས་མེད་ཅིང་། མེ་མདའ་ཁོག་རིས་ཅན་གྱི་རྙོབ་ཁོངས་སུ་བསྡད་ཡོད།
ཁོའི་སེམས་སུ་དེ་དག་འདེད་བློ་དྲག་པོ་ཞིག་ཤར་ཞིང་། དེ་དག་འཛིན་ཐུབ་ངེས་ཡིན་པའི་
གདེང་སྤོབས་ཤིག་སྐྱེས། ཝ་ནག་ཅིག་གིས་ཁ་ལ་བྱ་གོང་མོ་ཞིག་བཟུང་ནས་དེ་ཕྱོགས་སུ་
ཡོང་བ་དང་། མི་དེས་ང་རོ་དྲག་པོ་འཇིགས་སུ་རུང་བ་ཞིག་བསྒྲགས་པས་ཝ་དེ་སྐྲག་ནས་
བྲོས་ཀྱང་། ཁ་ལ་བཟུང་བའི་བྱ་གོང་མོ་དེ་གློད་མེད།
ས་སྲོས་ཀྱི་དུས་སུ་མི་དེས་གཙང་པོ་ཆུང་ཆུང་ཞིག་བརྒྱུད་ནས་བསྐྱོད་པ་དང་། རྩྭ་
འདག་རྒྱུས་ཐར་ཐོར་གྱི་གསེབ་ནས་རྡོ་ཞོས་འོ་མདོག་ཏུ་བྱས་པའི་གཙང་ཆུ་རྒྱུགས་པར་
བྱེད། ཁོས་རྩྭ་འདག་རྒྱུས་དེ་དག་གི་རྩ་བ་ནས་དམ་པོར་བཟུང་སྟེ། ཙོང་གི་མྱུ་གུ་དང་འདྲ་
བའི་རྩྭ་ཆེ་ཆུང་ཤིང་ལེབ་སྟེང་གི་གཟེར་མ་ཙམ་ཡོད་པ་ཞིག་བལ་པ་རེད། རྩྭ་དེ་ཤིན་ཏུ་
མཉེན་པས་ཁོས་སོ་བཏབ་པ་ན་ཆོབ་ཆོབ་ཀྱི་སྒྲ་ཞིག་གྲག་ཅིང་ཧ་ཅང་ཞིམ་པོ་ཡོད་པ་ལྟར་
སྣང་ཡང་དེའི་ཚི་སྣ་ཟ་བདེ་པོ་མེད། དེ་ནི་ཆུ་ཡིས་ཁེངས་ཤིང་སི་སྐུད་ལྟར་གྱི་ཚི་སྣ་ལས་
གྲུབ་པ་དང་། ཤིང་འབྲས་ཁུ་བ་ཅན་ལྟར་འཚོ་བཅུད་ཅི་ཡང་མེད་པ་ཞིག་རེད། ཁོས་ཁུར་
རྩ་བསྐྱུར་ཏེ་རྩྭ་འདག་རྒྱུས་ཀྱི་གསེབ་ཏུ་གོག་བགྲོད་བྱེད་བཞིན་བ་གླང་ལྟར་ཁ་བརྒྱངས་
ནས་ཟོས།
མི་དེ་ངལ་བས་དུབ་ཐག་ཆོད་ནས་ངལ་ཕྲན་བུ་གསོས་ཏེ་ས་ལ་ཉལ་ནས་གཉིད་ཁུག་
འདོད་ཁོ་ན་ཤར་ཡང་། སླར་ཡང་ཨུ་ཚུགས་ཀྱིས་མདུན་ལ་མུ་མཐུད་དེ་མི་བསྐྱོད་ཀ་མེད་
ཐུག་མོད། དེ་ནི་མི་དེ་རྒྱུག་ཧྲུག་ཡོད་སར་མགྱོགས་ཙམ་སླེབས་ན་བསམས་པས་མ་ཡིན་
པར་གཙོ་བོ་བཀྲེས་ལྟོགས་ཀྱིས་ཁོ་འགྲོ་བར་བསྐུལ་བས་རེད། ས་ཐག་དེ་ལྟར་རིང་བའི་
བྱང་ཕྱོགས་སུ་སྦལ་པ་མེད་ལ་འབུ་ཡང་མེད་པ་མི་དེས་ཤེས་བགྱི་ཡོད་རུང་། ཁོས་ཆུ་དོང་
ཆུང་ཆུང་གི་ནང་དུ་སྦལ་པ་འཚོལ་བ་དང་ཡང་ན་སེན་མོས་བསྔོགས་ཏེ་འབུ་སྲིན་འཚོལ་བར་བྱེད།
མི་དེས་ཆུ་དོང་རེ་རེ་བཞིན་གྱི་ནང་ལ་བལྟས་ཀྱང་ཅི་ཡང་མ་རྙེད་མཐར། མཚན་
མུན་རིམ་བཞིན་ཉེ་བར་བཅར་ཡོང་སྐབས་ཆུ་དོང་ཞིག་གི་ནང་དུ་ཉ་མེ་ནོ་དང་འདྲ་བའི་
ཉ་ཆུང་འབའ་ཞིག་ཡོད་པ་གཞི་ནས་རྙེད། ཁོས་ལག་པ་ཆུ་ནང་དུ་བརྐྱངས་ནས་དཔུང་པ་
བར་བཅུག་ཀྱང་ཉ་ཆུང་དེ་བྲོས་ལ་ཤོར། དེས་ན་ཁོས་ལག་པ་གཉིས་ཀས་འཇུ་བར་ཕྱིན་
ཏེ་ཆུ་རྫིང་མཐིལ་གྱི་འདམ་ཞོ་འོ་མདོག་ཡོངས་རྫོགས་དཀྲུགས་པ་དང་། ཛ་དྲག་ཆེ་ཤོས་
ཀྱི་སྐབས་སུ་ཁོ་རང་ཆུ་དོང་གི་ནང་ལ་ལྷུང་ནས་ལུས་ཕྱེད་རློན་པ་ཆགས། ད་ཆ་ཆུ་རྙོག་
དྲགས་ནས་ཉ་གང་དུ་ཡོད་མེད་གསལ་པོ་མི་རིག་པས་ཁོས་འདམ་ཞོ་དྭངས་བསིང་འབྱེད་
རྒྱུ་བསྒུགས་ནས་སྡོད་དགོས་ཐུག
ཁོ་སླར་འཛིན་པར་ཕྱིན་པས་ཆུ་དེ་ཡང་བསྐྱར་རྙོག་ལོང་ཆགས་མོད། ཁོས་བསྒུག་
ཡུན་མ་ལྕོགས་པས་ལུས་ནས་ལྕགས་དཀར་གྱི་སྣོད་དེ་བླངས་ཏེ་དོང་ནང་གི་ཆུ་ཕྱིར་
བཤངས། ཐོག་མར་ཁོས་སྨྱོས་པ་ལྟར་ཆུ་འཆུ་བཞིན་སོ་སོའི་ལུས་ལ་འཐོར་བ་དང་ཕྱིར་
བཤོས་པའི་ཆུ་བཤོ་ས་ཐག་ཉེ་དྲགས་ནས་སླར་ཡང་ཆུ་དོང་གི་ནང་ལ་རྒྱུགས་ཡོང་། ཁོའི་
སྙིང་འཕར་ཤུགས་ཆེ་ཞིང་ལག་པ་འཁྲུག་འཁྲུག་ཏུ་འདར་བགྱི་ཡོད་ཀྱང་། རྗེས་སུ་ཁོས་
གཟབ་གཟབ་གང་དྲག་ངང་འཆུ་བ་དང་རང་སེམས་རྣལ་ལ་བབས་ཅི་ཐུབ་བྱས། དེ་ལྟར་ཆུ་
ཚོད་ཕྱེད་ཀ་ཙམ་སོང་རྗེས་ཆུ་དོང་ནང་གི་ཆུ་མང་ཆེ་བ་བཤོས་ཟིན་ནས་ཆུ་ཅུང་ཙམ་ལས་
ལྷག་མེད་རུང་ཉ་ནི་མཐོང་སར་མེད། རྡོ་ལ་སེར་ཁ་མངོན་ཆུང་ཆུང་ཞིག་གས་ཡོད་པ་མི་
དེས་དེ་དུས་གཞི་ནས་རིག་པ་དང་། ཉ་དེ་དེ་ནས་འཛུལ་ཏེ་འཁྲིས་ཀྱི་ཆུ་དོང་ཆེ་བ་ཞིག་གི
ནང་དུ་སོང་ཞིང་། དོང་དེའི་ཆུ་ནི་ཉིན་མཚན་གཅིག་ལ་བཤོས་ནའང་བཤོས་ཚར་ཐབས་
དང་བྲལ། གལ་སྲིད་མི་དེས་སེར་ཁ་དེ་སྔོན་ནས་མཐོང་ཡོད་ན་རྡོ་ཡིས་འགོག་པར་ངེས་
པས་ཉ་དེ་ཡང་ཁོ་ལ་དབང་ངེས་རེད།
ཁོས་དེ་ལྟར་བསམ་བཞིན་དུ་ཡན་ལག་བཞི་པོའི་ཟུངས་རྫོགས་ནས་ས་རློན་པའི་སྟེང་
དུ་འགྱེལ། ཐོག་མར་ཁོས་སྐད་ཆུང་ངུས་ངུ་བ་དང་། ཡུད་ཙམ་སོང་རྗེས་སྙིང་རྗེ་མེད་པར་
མཐའ་ནས་ཡོངས་སུ་བསྐོར་བའི་ཐང་རྒོད་དེར་གཏད་དེ་ཁོས་ངུ་འབོད་ཆེན་པོ་བྱས་ཤིང་།
མཇུག་ཏུ་སླར་སྐད་ཆེན་པོས་ཆོ་ངེ་ཧུ་ཤུ་དིར་དིར་ཡུན་རིང་བྱས།
ཁོས་མེ་བཏང་ནས་ཆུ་ཚ་པོ་ལྕགས་དཀར་གྱི་སྣོད་ཁ་ཤས་བཏུངས་ཏེ་དྲོད་ཁུག་ཐབས་
བྱས་པ་མ་ཟད། མཚན་མོ་གོང་མ་ལྟར་ཕ་བོང་ཞིག་གི་སྟེང་དུ་ཉལ། མཐའ་མར་མུ་ཟེ་སྐམ་
པོ་ཡིན་མིན་ལ་བརྟག་དཔྱད་བྱས་པ་མ་ཟད་ཆུ་ཚོད་ལ་ཀྲིམ་བརྒྱབ། སླེལ་ཕྱར་ནི་བརླན་
ཞིང་གྲང་བ་དང་། ཟུག་གཟེར་གྱིས་ལོང་ཚིགས་འཁྲུག་འཁྲུག་ཏུ་འདར་ཡང་ཁོ་ལ་བཀྲེས་
སྣང་ཁོ་ན་འཆར་ཞིང་། གཉིད་སྐྱིད་པོ་མ་ཁུག་པའི་རྨི་ལམ་དུ་ཆང་སྟོན་དང་། གསོལ་
ཚིགས་སྒྲོག་ཙེ་མང་པོ་བཤམས་ཚུལ་དང་། སྒྲོག་ཙེའི་སྟེང་དུ་བསྒྲིགས་པའི་ཟས་རིགས་སྣ་
ཚོགས་ཀྱང་མཐོང་བ་རེད།
མི་དེ་གཉིད་ལས་སད་དུས་འཁྱགས་ཤིང་མི་བདེ་བར་གྱུར་ལ་ནམ་མཁར་ཉི་མ་ནི་
མེད་ཅིང་། སྐྱ་འཚུབ་འཚུབ་ཀྱི་ས་གཞི་དང་ནམ་མཁའ་མུན་པ་ཇེ་ནག་ཏུ་ཕྱིན། གྲང་རླུང་
རུས་ཟུག་ལྡང་བ་ཞིག་བརྒྱབ་པ་དང་། ཁ་བ་བབས་ཐེངས་དང་པོས་རི་རྩེར་དར་དཀར་གྱི་
ན་བཟའ་བཀླུབས་ནས་མཆིས། ཁོའི་མཐའ་འཁོར་གྱི་མཁའ་རླུང་ཇེ་མཐུག་ཏུ་ཕྱིན་ནས་
སྐྱ་ཆིལ་ཆིལ་ཡུག་གཅིག་ལ་གྱུར་པ་དང་། ཁོས་མེ་བཏང་ནས་ཆུ་ལྕགས་དཀར་གྱི་སྣོད་
གང་བསྐོལ། གནམ་ནས་གངས་མ་ཆར་བབས་ཤིང་། ཁ་བའི་འདབ་མ་ཆེ་ལ་བརླན་ཞིང་
གཤེར་བ་དེ་དག་དང་ཐོག་ས་ལ་ལྷུང་མ་ཐག་ཏུ་བཞུ་འགྲོ་ཡང་། རྗེས་སུ་འབབ་ཚད་ཇེ་
ཆེར་ཕྱིན་ནས་ས་ངོས་བཀབ་ཅིང་། མེ་ཡང་སྦངས་ནས་བསད་པ་དང་། ཁོའི་བུད་ཤིང་དོད་
ཀྱི་ཆུ་བལ་སྐམ་པོ་དེ་དག་རློན་པ་བཟོས།
དེ་ནི་ཉེན་བརྡ་ཞིག་ཡིན་པས་ཁོས་ཁུར་རྩ་འཁྱེར་ནས་ཀྱོག་ཙམ་ཀྱོག་ཙམ་ངང་
མདུན་ལ་བསྐྱོད་དགོས་བྱུང་བ་དང་། གང་དུ་འགྲོ་དགོས་མིན་མི་ཤེས། ཁོས་རྒྱུག་ཧྲུག་
ཡོད་སར་དོ་སྣང་མི་བྱེད་ལ། བྷིལ་དང་ཌི་སི་གཙང་འགྲམ་གྱི་ཁ་སྦུབ་སློག་ནས་བཞག་པའི་
གདུང་གྲུ་དེའི་འོག་གི་ས་དོང་ལ་ཡང་དོ་སྣང་མི་བྱེད་པར། ཁོ་ཟས་ཟ་འདོད་ཀྱིས་ཡོངས་
སུ་བཙོན་ལ་བཟུང་ཞིང་། ལྟོགས་ཐག་ཆོད་པས་རང་ཉིད་བསྐྱོད་སའི་ལམ་དེ་ཅི་ཡིན་ལ་
སྣང་བ་གཏན་ནས་མི་འཇོག་པར། ལུང་ཤུར་དེ་ནས་ཐོན་ཐུབ་ཐབས་ཁོ་ན་བྱེད། ཁོ་གངས་
བརླན་ཆིག་ཆིག་གི་ཁྲོད་དུ་མྱུལ་བཞིན་འདམ་ར་བརླན་ཆིག་ཆིག་གི་ཤིང་འབྲས་ཁུ་བ་
ཅན་ཡོད་ས་དེར་བསྐྱོད། དེ་འཕྲལ་སླར་རྩྭ་འདག་རྒྱུས་རྩ་བ་དང་བཅས་པ་འབལ་གྱིན་
མདུན་བསྐྱོད་ཨེ་ཐུབ་བལྟས་རུང་། རྩྭ་དེར་བྲོ་བ་མེད་ལ་དེས་ལྟོ་བ་ཡང་རྒྱགས་མི་ཐུབ།
རྗེས་སུ་ཁོས་རི་རྩྭ་སྐྱུར་མོ་ཞིག་རྙེད་པས། རྙེད་ཚད་ཐམས་ཅད་ཟོས་ཀྱང་དེ་ཉིད་འཁྲིལ་
ལྡན་རྩི་ཤིང་ཞིག་ཡིན་པ་དེ་དབྱིན་ཚུན་ཁ་ཤས་ཡོད་པའི་གངས་ཀྱིས་གནོན་སླ་བས་མང་
པོ་མ་རྙེད།
ཉིན་དེའི་དགོང་མོ་ཁོ་ལ་མེ་དང་ཆུ་ཚ་པོ་མེད་སྟབས། སླེལ་གྱི་ནང་དུ་འཛུལ་ཏེ་ཉལ་
ཞིང་བཀྲེས་ལྟོགས་ཀྱིས་གཉིད་ལས་ཡང་ཡང་སད། དེ་དུས་གངས་ནི་ཤིན་ཏུ་གྲང་བའི་
ཆར་པར་འགྱུར་འགྲོ་བ་དང་། ཁོ་གན་རྐྱལ་མར་ཉལ་བས་ཁོའི་གདོང་ལ་ཆར་པ་བབས་
པ་ཚོར་ཞིང་ཆར་པས་བངས་ནས་གཉིད་ཐེངས་མང་སད། ནམ་གསལ་བ་དང་སླར་ཡང་
སྐྱ་འཚུབ་འཚུབ་ཀྱི་ཉིན་གཅིག་ཤར་ཞིང་ཉི་མ་ནི་མེད། ཆར་པ་ཆད་པ་དང་། ཁོའི་ཟས་
ཟ་འདོད་ཀྱི་ཚོར་སྣང་ཤོར་ཟིན་ནས་གྲི་བཙུགས་པ་ལྟ་བུའི་བཀྲེས་ལྟོགས་ཀྱི་སྣང་བ་ཡང་
མེད་པར་གྱུར། ཁོའི་ཟས་ཟ་འདོད་ཀྱི་ཚོར་སྣང་ཤོར་ཟིན་ནས་མཆིས། ཕོ་བར་ན་ཟུག་ཚོར་
ལ་མ་ཚོར་ཞིག་གཏོང་བ་ཤེས་ཀྱང་སྐྱོ་སྣང་ཆེར་མ་ཤར། ཁོའི་རིག་པ་ཅུང་གསལ་དུ་ཕྱིན་
ནས། རྒྱུག་ཧྲུག་ཡོད་ས་དང་ཌི་སི་གཙང་འགྲམ་གྱི་ས་དོང་དེ་སླར་ཡིད་ལ་རྩེ་གཅིག་ཏུ་
དྲན་པར་བྱས།
སླེལ་གྱི་དབྲལ་བའི་ལྷག་མ་དེ་དུམ་བུ་དུམ་བུར་བཏང་ནས། རྐང་པ་ཁྲག་དམར་
འཛར་འཛར་དེ་བཏུམས་པ་དང་ཆབས་ཅིག་ཏུ་ལོང་ཚིགས་རྨས་པ་དེ་ཡང་ཡང་བསྐྱར་
དམ་པོར་བསྡམས་ནས་དེ་ཉིན་གྱི་འགྲུལ་བཞུད་ལ་གྲ་སྒྲིག་ཡག་པོ་བྱས། ཁུར་རྩ་བསྡུ་
གསོག་རྒྱག་དུས་ལ་སླེབས་སྐབས། ཁོས་ཤྭ་ཀོའི་དངུལ་ཁུག་མཐུག་པོ་དེར་གཏད་དེ་བསམ་
བློ་ཡུན་རིང་བཏང་ཡང་། སྔར་བཞིན་དེ་མཉམ་དུ་འཁྱེར།
ཆར་པས་ཁ་བ་བཞུ་ཞིང་རི་རྩེ་ནི་ད་དུང་དཀར་པོར་གནས། ཉི་མ་ཤར་བ་དང་ད་ཆ་
ལམ་ནོར་ཟིན་པ་ཁོ་རང་གིས་ཤེས་ཀྱང་། ཁོས་ཕྱོགས་སྟོན་འཁོར་ལོའི་ཁ་ཕྱོགས་གཞི་ནས་
ངོས་ཟིན་ཐུབ། གོང་གི་ཉིན་གཉིས་ཀྱི་འཁྱམ་འཕྱན་ནང་ཁོ་གཡོན་ལ་འགྲོ་ཐལ་དྲགས་པ་
ཡང་ཡིན་སྲིད་པར་བརྟེན། ཁོས་ཡོ་བསྲང་བྱེད་ཆེད་གཡས་ཕྱོགས་སུ་བསྐྱོད་དེ་ཡང་དག་
པའི་ལམ་ལ་ཞུགས་ཨེ་ཐུབ་བལྟས།
ད་ཆ་བཀྲེས་ལྟོགས་ཀྱི་ཟུག་རྔུའི་ཚོར་སྣང་སྔ་མ་ནང་བཞིན་སྐྱེན་པོ་དེ་ལྟར་མེད་རུང་
ཁོ་ལ་ལུས་ཟུངས་ཉམ་ཞན་པར་གྱུར་སྣང་འཆར། ཁོས་འདམ་རའི་ཤིང་འབྲས་ཁུ་བ་ཅན་
དེ་རིགས་འཐོག་པའམ་རྩྭ་འདག་རྒྱུས་འབལ་དུས་ངལ་གསོ་ཡང་ཡང་མི་རྒྱག་ཀ་མེད་བྱུང་
བ་རེད། ཁོའི་ལྕེ་ནི་ཤིན་ཏུ་སྐམ་ལ་ཆེ་བར་གྱུར་པ་དེའི་སྟེང་དུ་བལ་གྱིས་ཁེངས་པ་ལྟར་
ཁའི་ནང་དུ་རོ་བསྐ་བའི་སྣང་བ་འཆར། ཁོའི་སྙིང་གིས་རྙོག་དྲ་མང་པོ་སློང་བ་སྟེ། སྐར་མ་
ཁ་ཤས་བསྐྱོད་པ་དང་སྙིང་ཤུགས་ཆེར་གཡུགས་ཤིང་། དེ་རྗེས་འཕར་ཙམ་འཕར་ཙམ་ངང་
མྱུར་བར་ཤེད་ཆེར་འཕར་བའི་ཟུག་རྔུ་ཞིག་ལ་གྱུར་ནས་དབུགས་ཀྱང་གཏོང་མི་ཐུབ་པ་
བྱེད་ཅིང་། མགོ་ཡུ་འཁོར་ནས་མིག་རབ་རིབ་བྱེད།
ཉིན་གུང་གི་དུས་སུ་ཁོས་ཆུ་དོང་ཆེན་པོ་ཞིག་གི་ནང་དུ་ཉ་མེ་ནོ་གཉིས་ཡོད་པ་
མཐོང་། ཆུ་དོང་ནང་གི་ཆུ་གཙང་མ་འཆུ་ཐུབ་པ་མི་སྲིད་ཀྱང་། ད་ཆ་ཁོ་ཅུང་ལྷིང་བར་
གནས་པས་ལྕགས་དཀར་གྱི་སྣོད་ཀྱིས་དེ་གཉིས་འཛིན་ཐབས་བྱས། ཉ་དེ་གཉིས་མི་དེའི་
མཐེ་བོང་ཙམ་ལས་མེད་ཀྱང་ད་ཆ་ཁོ་ལ་ཤིན་ཏུ་བཀྲེས་པའི་སྣང་བ་མེད། ཕོ་བའི་ནང་གི་
ན་ཟུག་མངོན་ལ་མ་མངོན་དེ་ཡང་སྦྲིད་ནས་དེ་བས་མི་ཚོར་བར་གྱུར། ཁོའི་ཕོ་བ་ཧ་ལམ་
གཉིད་ཁུག་པ་དང་འདྲ་ཞིང་། ཁོས་ཉ་གསོན་ཟ་བྱས་ནས་ཞིབ་མོར་འཆའ་ཅི་ཐུབ་བྱེད་དེ་
ཟས་ཟ་རྒྱུ་དེ་ཀུན་རྟོག་གིས་བསྐུལ་བའི་བྱ་སྤྱོད་འབའ་ཞིག་ཡིན་ཞིང་། ཟ་འདོད་མེད་ཀྱང་
གསོན་པོར་འཚོ་ཆེད་ཟ་དགོས་ངེས་ཡིན་པ་ཤེས།
ས་སྲོས་ཀྱི་དུས་སུ་ཁོས་སླར་ཡང་ཉ་མེ་ནོ་གསུམ་འཛིན་ཐུབ་པ་ལས་གཉིས་ཟོས་ནས་
གཅིག་ཉིན་གཉིས་པའི་ཞོགས་ཟས་ཀྱི་དོད་དུ་བཞག་པ་རེད། རྩྭ་འདག་རྒྱུས་ཐར་ཐོར་དེ་
དག་ཉི་མས་བསྐམས་ནས་ཁོས་ཆུ་ཕྲན་བུ་བསྐོལ་ཏེ་དྲོད་ཁུག་ཐབས་བྱེད་རྒྱུ་བྱུང་བ་རེད།
ཉིན་དེར་ཁོས་དབྱིན་ལེ་བཅུ་ཡང་བསྐྱོད་མ་ཐུབ་པ་དང་། ཉིན་གཉིས་པར་སྙིང་འཕར་
ཤུགས་ཆུང་དུ་འགྲོ་སྐབས་ཁོས་མདུན་ལ་དབྱིན་ལེ་ལྔ་ཙམ་ལས་བསྐྱོད་མ་ཐུབ་མོད། ཕོ་བ་
མི་བདེ་བའི་ཚོར་སྣང་ཕྲན་བུ་ཙམ་ཡང་མེད་པར་དེ་གཉིད་ཁུག་ཟིན། ད་ཆ་ཁོ་ཆ་མེད་ཀྱི་
ཡུལ་ཞིག་ཏུ་སླེབས་ནས། ཤ་བ་གཡུང་བ་དང་། སྤྱང་ཀི་ཇེ་མང་དུ་ཕྱིན་པ་དང་། ཐང་རྒོད་
ནས་སྤྱང་ཀིའི་སྐད་ངན་ཡང་ཡང་གྲག་ཡོང་ཞིང་། ཐེངས་ཤིག་མི་དེའི་མདུན་ནས་སྤྱང་ཀི་
གསུམ་ཕྱིན་པ་མཐོང་།
སླར་ཡང་མཚན་མོ་གཅིག་འདས། ཞོགས་པ་རིག་པ་ཅུང་དྭངས་པ་ཡོད་པས་ཁོས་ཤྭ་
ཀོའི་ཁུག་མ་ནས་གསེར་བྱེ་དང་གསེར་ལེབ་འོད་ཆེམ་ཆེམ་ཁག་གཅིག་བཏོན། ཁོས་གསེར་
དེ་རྣམས་མང་ཉུང་ཧ་ལམ་མཚུངས་པའི་ཕུང་སོ་གཉིས་སུ་བགོས་ཏེ་ཕུང་སོ་གཅིག་སླེལ་ལ་
བསྒྲིལ་བ་དང་། ཕུང་སོ་གཅིག་འབུར་དུ་ཐོན་པའི་ཕ་བོང་ཞིག་གི་སྟེང་དུ་ལེགས་པར་སྦས་
ཤིང་། ཕུང་སོ་གཞན་དེ་ཀོ་ཁུག་གི་ནང་དུ་བླུགས་པ་དང་ཆབས་ཅིག་ཏུ། སླར་ཡང་སླེལ་ལྷག་
མ་དེ་ནས་དུམ་བུ་ཁ་ཤས་དབྲལ་ཏེ་རྐང་པར་བཏུམས། ཌི་སི་གཙང་འགྲམ་གྱི་ས་དོང་ཞིག་
ནང་མདེའུ་ཡོད་རྐྱེན་ཁོས་སྔར་བཞིན་མེ་མདའ་འདོར་བར་མ་བཟོད།
དེ་ནི་སྨུག་པས་འཐིབས་པའི་ཉིན་ཞིག་རེད། དེ་ཉིན་ཁོ་ལ་སླར་ཡང་ལྟོགས་པའི་སྣང་བ་
ཤར། ཁོའི་ལུས་ཟུངས་ཤིན་ཏུ་ཞན་ཞིང་། འཁྱུག་ཙམ་འཁྱུག་ཙམ་རིང་མགོ་ཡུ་འཁོར་ནས་
ཅི་ཡང་མཐོང་བགྱི་མེད། ད་ཆ་ཁོ་ཐོགས་ཙམ་བྱས་ན་ཡང་ས་ལ་འགྱེལ་བ་དེར་ཡ་མཚན་རྒྱུ་
མེད་པར་གྱུར་ཅིང་། ཐེངས་ཤིག་ཁོ་ཐོགས་པ་དང་ཏག་ཏག་བྱ་གོང་མོའི་ཚང་ཞིག་གི་སྟེང་དུ་
འགྱེལ། དེའི་ནང་དུ་སྒོ་ང་ལས་ཐོན་ཙམ་ཡིན་པའི་གོང་ཕྲུག་བཞི་ཡོད་པ་དེ་རྣམས་བཙས་
ནས་ཉི་མ་གཅིག་ཙམ་ལས་སོང་མེད་ཅིང་། ཚེ་སྲོག་ཆུང་ཆུང་གྲུང་རིལ་རིལ་དེ་ཚོས་ཁོའི་
ཁ་གང་ལས་ཁེངས་བགྱི་མེད། ཁོས་རྔམས་སྟབས་ཀྱིས་དེ་རྣམས་ཁ་ལ་གསོན་པོར་བཅུག་
ནས་སྒོང་ལྤགས་ལ་སོ་འདེབས་པ་བཞིན་དུ་ཟོས། གོང་མོ་ཨ་མས་སྡུག་སྐད་རྒྱག་བཞིན་ཁོའི་
མཐའ་འཁོར་དུ་ཕར་འཕུར་ཚུར་མཆོངས་བྱེད་པ་དང་། མི་དེས་མེ་མདའ་དེ་དབྱུག་པར་
བརྩིས་ནས་གོང་མོར་གཞུས་ཀྱང་དེས་གཡོལ་ནས་ཕྱིན། མི་དེས་གོང་མོ་ཨ་མ་དེ་ལ་རྡོ་གཞུས་
པས་ཏག་ཏག་དེའི་གཤོག་པ་ཡ་གཅིག་རྨས་ཤིང་། གོང་མོས་རྨས་པའི་གཤོག་པ་བརྡེབས་
བཞིན་དུ་བྲོས་ནས་ཕྱིན་པ་དང་ཁོས་རྗེས་ནས་དེད།
བྱ་གོང་མོའི་གོང་ཕྲུག་དེ་རྣམས་ཀྱིས་ཁོའི་ཟས་ཀྱི་དང་ཁ་འཕེལ་དུ་བཅུག་པ་རེད།
ཁོས་རྨས་སྐྱོན་འཕོག་པའི་ལོང་ཚིགས་དེ་འདྲུད་བཞིན་དུ་ཀྱོག་ཙམ་ཀྱོག་ཙམ་དང་འཁྱར་
རེ་འཁྱོར་རེར་བྱ་གོང་མོ་དེ་དེད་ཅིང་། སྐབས་རེར་དེ་ལ་རྡོ་གཞུ་བ་དང་། སྐབས་རེར་ང་རོ་
དྲག་པོ་སྒྲོག་པར་བྱེད་ལ། སྐབས་རེར་ཁོས་ཁ་རོག་ལ་ཀྱོག་ཙམ་ཀྱོག་ཙམ་ངང་དེད་པ་དང་།
ས་ལ་འགྱེལ་རྗེས་ཨམ་གཙིགས་བསྡམས་ནས་ངང་རྒྱུད་རིང་པོས་གོག་བགྲོད་བྱེད་པའམ་
མགོ་ཡུ་འཁོར་ནས་བཟོད་མི་ཐུབ་པ་བྱེད་སྐབས་ལག་པས་མིག་འཕུར་ཙམ་བྱས།
དེ་ལྟར་དེད་པས་ལུང་ཤུར་མཐིལ་གྱི་འདམ་ར་བརྒལ་ཟིན་ཏེ་བཞའ་ཚན་ཆེ་བའི་ཆུ་
བལ་གྱི་སྟེང་དུ་རྐང་རྗེས་ཁ་ཤས་ཡོད་པ་མཐོང་ཞིང་། དེ་ཚོ་ནི་ཁོ་རང་གི་རྐང་རྗེས་མིན་པ་
ཁོས་ཤེས་གསལ་རེད། བྷིལ་གྱི་ཡིན་ངེས་རེད། འོན་ཏེ་གོང་མོ་ཨ་མ་དེ་མདུན་ནས་འབྲོས་
བཞིན་ཡོད་པས་གོམ་མཚམས་བཞག་ན་མི་འགྲིག་པར་ཁོས་སྔོན་ལ་བྱ་གོང་མོ་དེ་བཟུང་
རྗེས་གཞི་ནས་ལྟ་ཞིབ་བྱེད་པར་ཡོང་དགོས་སྙམ།
གོང་མོ་ཨ་མ་དེ་དེད་པས་འ་ཆད་འུ་ཐུག་ལ་གྱུར་མོད། ཁོ་རང་ཡང་ངལ་བས་ཨ་ཐང་
ཆད། མི་དེས་གཟུགས་པོ་ཟུར་ལ་ཀྱོག་བཞིན་ཡིད་ལ་བྷིལ་ཡང་ལམ་ནོར་བ་ཨེ་ཡིན་སྙམ།
ཉིན་གུང་བར་བསྐྱོད་རྗེས་རྡོག་ཁྲེས་ལ་གྱུར་པའི་ཁུར་རྩས་ཁོ་མནན་ཏེ་བཟོད་པར་དཀའ་
བས་ན། ཁོས་སླར་ཡང་གསེར་ཁག་གཉིས་ལ་བགོས་མོད། ད་རེས་ཁོས་ཕྱེད་ཀ་ས་ལ་བཤོས།
ཕྱི་དྲོ་ཟིན་པ་དང་ཁོས་གསེར་ལྷག་མ་དེ་རྣམས་ཀྱང་བསྐྱུར་ཞིང་། ད་ཆ་ཁོ་ལ་སླེལ་ཕྱེད་ཀ་
དང་། ལྕགས་དཀར་གྱི་སྣོད་དང་། མེ་མདའ་དེ་བཅས་ལས་ལྷག་མེད།
འཕྲུལ་སྣང་ཞིག་གིས་ཁོ་སྐྱིད་དུ་མི་འཇུག་པ་སྟེ། ཁོ་ལ་ད་དུང་མདེའུ་གཅིག་ལྷག་
ཡོད་པ་དེ་ཉིད་མེ་མདའི་ཕོ་བྲང་གི་ནང་ན་ཡོད་ཀྱང་ད་བར་མ་དྲན་པར་ལུས་པ་རེད་སྙམ་
པར་ཁོ་རང་ཡིད་ཆེས། འོན་ཏེ་མེ་མདའི་ཕོ་བྲང་སྟོང་པ་ཡིན་པ་ཁོས་སྔ་ཕྱི་བར་གསུམ་དུ་
གསལ་པོ་ཤེས་བགྱི་ཡོད་མོད། འཕྲུལ་སྣང་དེ་འདྲ་ཞིག་ཁོའི་བློ་ངོར་ཡང་ཡང་འཁོར་ནས་
ཡལ་བགྱི་མེད་ཅིང་། ཁོས་ཆུ་ཚོད་ཁ་ཤས་བཟོད་བསྒོམ་གྱིས་འཕྲུལ་སྣང་དེ་ལས་རྣམ་པར་
རྒྱལ་བ་བྱེད་སྙམ་པ་དང་། མཇུག་ཏུ་ཁོས་མེ་མདའ་ཁ་ཕྱེ་བའི་འབྲས་བུར་མེ་མདའི་ཕོ་བྲང་
ནི་སྟོང་པ་ཡིན་པ་མཐོང་། ཁོས་མདེའུ་རྐང་གཅིག་རྙེད་རེ་འཆང་བགྱི་ཡོད་བདེན་ཡིན་པ་
ལྟར་གྱི་ཡི་ཆད་དེ་འདྲ་ནི་སེམས་ལ་ཤིན་ཏུ་གཟན།
འགྲུལ་བཞུད་ཆུ་ཚོད་ཕྱེད་ཀ་བྱས་པ་བརྒྱུད་འཕྲུལ་སྣང་དེ་སླར་ཡང་འཆར་བས་ཁོས་
དེ་ལས་རྒྱལ་ཐབས་བྱས་ཀྱང་། སླར་མེ་མདའི་ཕོ་བྲང་ཁ་ཕྱེ་ནས་འཕྲུལ་སྣང་དེ་མེད་པ་
མ་བཟོས་ཀྱི་བར་དུ་དེ་ཉིད་ཁོའི་བློ་ངོ་ནས་ཁ་འབྲལ་བགྱི་མེད་པ་རེད། སྐབས་རེར་ཁོས་
བསམ་བློ་གཏོང་རྒྱུ་ཐག་རིང་དྲགས་པས་རང་བཞིན་གྱིས་མདུན་ལ་བསྐྱོད་ཀྱིན་ཡ་མཚན་
འཆར་སྒོ་དང་། རབ་རྟོག་སྣ་ཚོགས་ཀྱིས་མུག་པ་བཞིན་དུ་ཁོའི་ཀླད་ཞོ་ལྡག་ཏུ་འཇུག་
དགོས་ཐུག་པ་རེད། འོན་ཏེ་དོན་དངོས་དང་བྲལ་བའི་མནོ་བསམ་ཕུགས་རིང་པོ་མང་ཆེ་
བ་ཡུན་རིང་མ་འགོར་བར་བཀྲེས་ལྟོགས་ཀྱི་གདུང་བས་བསངས། ཐེངས་ཤིག་དེ་ལྟར་
གང་བྱུང་དུ་སེམས་བཞིན་པའི་ཚེ། ཁོས་ཧ་ལམ་དྲན་མེད་དུ་བརྒྱལ་བར་བྱེད་པའི་སེམས་
ཅན་ཞིག་མཐོང་ནས་རིག་པ་གློ་བུར་དུ་དྭངས་པར་གྱུར། ཁོས་ཆང་རག་གིས་མྱོས་པ་ལྟར་
གཟུགས་པོ་དཀྲུགས་ནས་རང་ཉིད་མ་འགྱེལ་བ་བྱས། ཁོའི་མདུན་དུ་རྟ་རྒན་འདྲ་པོ་ཞིག་
ལངས་ནས་བསྡད་ཡོད། རྟ་རྒན་ཞིག ཁོ་རང་གི་མིག་ལ་ཡིད་མ་ཆེས་ལ་མིག་མདུན་དུ་
ནག་པོ་ནག་རྐྱང་ཆགས་ནས་ཡུད་ཙམ་རིང་སྐར་མ་ཁྲ་ཐིང་ཐིང་ཤར། ཁོས་འདྲེན་བྱེད་
ཤེད་ཀྱིས་འཕུར་ནས་གསལ་པོ་རིག་པ་བྱས་པས་དེ་ནི་རྟ་མ་ཡིན་པར་དྲེད་མོང་ཆེན་པོ་
ཞིག་ཡིན་པ་དང་། སེམས་ཅན་དེས་འཛིང་རྒྱུར་རྒོད་པའི་མིག་མདངས་ཁྱད་མཚར་པོ་
ཞིག་གིས་མི་དེ་ལ་ལྟ་ཞིབ་ཞིབ་ཕྲ་བྱེད་བཞིན་མཆིས།
མི་དེས་མེ་མདའ་དཔུང་པའི་སྟེང་དུ་འདེགས་རྩིས་ཀྱིས་ཕྱེད་ཙམ་བཏེགས་པ་དང་
མདེའུ་མེད་པ་དྲན་པས། མེ་མདའ་མར་བཞག་སྟེ་འཕོངས་རྒྱབ་ན་བཏགས་པའི་མུ་ཏིག་
གི་ཕྲ་བཏབ་པའི་གྲི་ཤུབས་ནས་རྔོན་གྲི་བཏོན། ཁོའི་མདུན་ན་ཡོད་པ་ནི་ཤ་དང་ཚེ་སྲོག་
རེད། ཁོས་མཐེ་བོང་གིས་གྲིའི་དངོ་ལ་ཚོད་ལྟ་བྱས་པས་ཤིན་ཏུ་རྣོ་ཞིང་གྲི་རྩེ་ཡང་ཧ་ཅང་
རྣོ་པོ་ཡོད། མ་གཞི་ཁོས་དྲེད་མོང་གི་སྟེང་དུ་མཆོངས་ནས་བསད་ཆོག་ཀྱང་། མི་དེའི་སྙིང་
ནི་ཉེན་བརྡ་གཏོང་བ་ལྟར་ཤེད་ཆེར་འཕར་བ་དང་། བྱང་ཁོག་སྟོད་ལ་བརྡབས་ཤིང་འཕར་
ཚད་ཇེ་མགྱོགས་སུ་སོང་ལ། མགོ་བོ་ནི་ལྕགས་ཤན་གྱིས་དམ་པོར་བསྡམས་པ་ལྟར་རིམ་
བཞིན་དྲན་པ་ཉམས་སྣང་འཆར།
ཅི་ལའང་མི་སྐྲག་པའི་ཁོའི་དཔའ་སྙིང་སྟོབས་ཀྱིས་ལང་ལོང་དུ་འཕྱུར་ཡོང་བའི་
འཇིགས་སྣང་ཞི་བར་བྱས། ལུས་ཟུངས་དེ་ལྟར་ཉམས་པའི་སྐབས་སུ་ཁོ་ལ་བྱོལ་སོང་དེས་
འཛིང་ན་ཇི་ལྟར་བྱེད་དགོས་སམ། མི་དེས་རྔམ་ཟིལ་ཤིན་ཏུ་ཆེ་ཚུལ་འདོན་ཅི་ཐུབ་བྱེད་
རྒྱུར་ཟད་པས་རྔོན་གྲི་དམ་པོར་བཟུང་སྟེ་སྲོག་བསྡོས་ཀྱིས་དྲེད་མོང་དེ་ལ་ལྡིར་ནས་བལྟས་
པས་དེས་རང་བཞིན་ངང་མདུན་ལ་གོམ་པ་དོ་སྤོས་ཏེ་ཀེ་རེར་ལངས་ནས་ཉམས་ཚོད་ལེན་
ཕྱིར་ཁྲོས་པའི་ང་རོ་བསྒྲགས། མི་དེས་བྲོས་ན་སེམས་ཅན་དེས་འདེད་ངེས་ཀྱང་ཁོ་མ་བྲོས།
ད་ཆ་འཇིགས་སྣང་ལས་བྱུང་བའི་དཔའ་སྙིང་སྟོབས་ཀྱིས་ཁོ་ངར་ལངས་ནས་དེ་མཚུངས་
ཀྱིས་ཁྲོས་པའི་ང་རོ་སྒྲོག་པ་མ་ཟད། འཆི་གསོན་ལ་ཐུག་པ་དང་། སྲོག་གི་དབང་པོ་དམ་
པོར་བཟུང་བའི་ང་རོ་ཤིན་ཏུ་གཏུམ་ཞིང་འཇིགས་སུ་རུང་བ་དེ་འདྲ་སྒྲོག་པར་བྱེད།
དྲེད་མོང་དེས་འཁྲིས་ལ་ནུར་ཙམ་བྱས་པ་དང་། འཇིགས་སྐུལ་གྱི་ང་རོ་སྒྲོག་པར་བྱེད
ཅིང་། དེ་རང་ཉིད་ཀྱང་ཀྲོང་ངེར་ལངས་ནས་འཇིགས་སྣང་སྤུ་ཙམ་ཡང་མེད་པའི་སེམས་
ཅན་ཡ་མ་ཟུང་དེར་སྐྲག་པ་རེད། མི་དེ་སྔར་བཞིན་འགུལ་ཙམ་ཡང་མི་བྱེད་པར་རྡོ་བརྐོས་
ཀྱི་གཟུགས་བརྙན་བཞིན་ཀྲོང་ངེར་གནས་ལ་ཉེན་ཁ་ལས་ཡོལ་རྗེས་ཁོ་གློ་བུར་འཁྲུག་
འཁྲུག་ཏུ་ཡུད་ཙམ་འདར་ཞིང་། བཞའ་ཚན་ཅན་གྱི་ཆུ་བལ་གྱི་ཁྲོད་དུ་འགྱེལ་བ་རེད།
ཁོས་སླར་ཡང་རིག་པ་བསྒྲིམས་ཏེ་མདུན་ལ་མུ་མཐུད་དེ་བསྐྱོད་ཅིང་། སེམས་ལ་
སླར་ཡང་འཇིགས་སྣང་གསར་པ་ཞིག་སྐྱེས། དེ་ནི་མི་དེ་འུ་ཐུག་ཐབས་ཟད་ངང་ཟ་རྒྱུ་
རྫོགས་ནས་ཤི་རྒྱུར་སྐྲག་པའི་འཇིགས་སྣང་ཞིག་མ་ཡིན་པར། བཀྲེས་ལྟོགས་ཀྱིས་ཁོའི་
འཚོ་འདོད་ཤུགས་ནུས་མཐའ་མ་དེ་མ་འཕྲོག་པའི་གོང་ལ་ཁོ་གདུག་རྩུབ་ངང་གཞན་
གྱིས་བཅོམ་དོགས་སྐྲག་པ་ཞིག་གོ །ཡུལ་དེར་སྤྱང་ཀི་ཧ་ཅང་མང་ཞིང་། ཐང་སྟོང་དུ་གང་
སར་སྤྱང་ཀིའི་ང་རོ་ཁྱབ་སྟེ། མཁའ་དབྱིངས་སུ་ཉེན་ཁའི་དྲ་རྒྱ་ཞིག་གྲུབ་པ་དང་། ལག་པ་
བརྐྱངས་པ་ཙམ་གྱིས་རྙོབ་ཐུབ་པ་ལྟར་ཁོ་སྐྲག་ནས་དེ་ཉིད་རྒྱབ་ཏུ་འབུད་པར་ཐལ།
སྤྱང་ཀི་དེ་རྣམས་གཉིས་གསུམ་རེ་བྱས་ཏེ་མི་དེའི་མདུན་ནས་ཡང་ཡང་ཕྱིན་ཡང་།
ཚང་མས་ཁོ་ལ་གཡོལ་ནས་འགྲོ་བ་ནི་སྤྱང་ཀི་མང་པོ་མེད་པ་ཕུད། ཁོ་ཚོས་འཚོལ་བྱ་
ནི་དམར་འཛིང་བྱེད་མི་ཤེས་པའི་ཤ་བ་གཡུང་བ་ཡིན་པ་དང་། ཀེ་རེར་ལངས་ནས་འགྲོ་
མཁན་སེམས་ཅན་ཡ་མ་ཟུང་དེས་སྦར་འཛིན་དང་སོ་འདེབས་ཉེན་ཡོད་པས་རེད།
ས་སྲོས་ཀྱི་དུས་སུ་ཁོས་རུས་པ་ཟང་ཟིང་མང་པོ་རྙེད་པ་དེའི་ཐོག་ནས། སྤྱང་ཀིས་དེ་
གར་རི་དྭགས་གཅིག་བསད་པ་གསལ་བཤད་བྱས། ཀེང་རུས་དེ་དག་ཆུ་ཚོད་གཅིག་གི་
གོང་ལ་ཤྭ་ཕྲུག་གཡུང་བ་ཞིག་ཡིན་ཞིང་། བཙིར་སྐད་རྒྱག་གིན་འཕུར་བསྐྱོད་བྱེད་བཞིན་
ཧ་ཅང་གྲུང་པོ་ཡོད་ངེས་རེད། ཁོས་རུས་པ་དེ་ཚོར་ཞིབ་པར་ལྟ་དུས་དེ་ཚོར་སོ་བཏབ་ནས་
གཙང་མ་བཟོས་ཡོད་པ་དང་། དེའི་ཁྲོད་ཀྱི་ཁག་ཅིག་སྟེང་གི་ཕྲ་ཕུང་མ་ཤི་བ་ལས་མདོག་
ཟིང་སྐྱ་མངོན། གཅིག་བྱས་ན་ས་མ་རུབ་གོང་ལ་མི་དེ་ཡང་དེ་ལྟ་བུར་འགྱུར་ཉེན་ཡོད་
དམ། ཚེ་སྲོག་ཅེས་པ་དེ་འདྲ་ཞིག་ཡིན་ནམ། དོན་གྱིས་སྟོངས་ཤིང་། སྐད་ཅིག་ཙམ་ལ་
ཡལ་འགྲོ་བའི་ཆོས་ཤིག་ཡིན་བདེན་རེད། གསོན་པོར་འཚོ་དུས་གཞི་ནས་སྡུག་བསྔལ་
ཚོར་བ་ལས་འཆི་བར་བློ་ཡིད་ཕམ་དོན་ཅི་མ་མཆིས། འཆི་བ་ནི་གཉིད་ཉལ་བ་དང་།
མཇུག་སྒྲིལ་བ། ངལ་གསོ་བ་བཅས་མཚོན་པ་ཞིག་རེད། འོ་ན་ཁོ་འཆི་བར་མི་བཟོད་པའི་
རྒྱུ་མཚན་ཅི་ཡིན་ནམ།
འོན་ཏེ་གནས་ལུགས་ཆེན་པོ་དེ་ཚོར་མི་དེས་བསམ་བློ་ཡུན་རིང་བཏང་མེད། ཁོས་ཆུ་
བལ་སྐྱེས་པའི་ས་ལ་ཙོག་པུར་བསྡད་ཅིང་། ཁ་ཡི་ནང་དུ་སྔར་བཞིན་དམར་མདོག་ཕྲན་
བུ་མངོན་པའི་ཚེ་སྲོག་གི་ལྷག་རོ་མཚོན་བྱེད་རུས་པ་ཞིག་མུར་ཞིང་འཇིབས། ཤ་ཡི་བྲོ་བ་
མངར་སིལ་སིལ་ཕྱིར་དྲན་བཞིན་གསལ་ལ་མ་གསལ་ངང་འཛིན་ཐབས་མེད་ཀྱང་ཡིད་
དབང་བཀུག་པས་མི་དེ་སྨྱོ་གྲབས་བྱེད། ཁོས་སྐབས་རེར་རུས་པར་སོ་ཤེད་ཀྱིས་བཏབ་ནས་
ཞིབ་མོར་འཆའ་བ་དང་། སྐབས་རེར་སོ་ཡང་ཧྲུག་གེར་ཆག་པས་ན། རུས་པ་རྡོ་ཡིས་ཞིབ་
མོར་བརྡུངས་ཏེ་འཁྱུར་མིད་དུ་གཏོང་བར་བྱེད་ཅིང་། འཚབ་འཚུབ་ཀྱི་ཁྲོད་དུ་སྐབས་རེར་
རྡོ་ཡིས་མི་དེ་རང་གི་མཛུབ་མོ་བརྡུང་བགྱི་ཡོད་ཀྱང་། ཧང་སང་དགོས་པ་ཞིག་ལ་ཁོའི་
མཛུབ་མོས་ན་ཟུག་དེ་ཙམ་ཚོར་བགྱི་མེད།
དེ་རྗེས་གངས་མ་ཆར་འཇིགས་སུ་རུང་བ་ཉིན་ཁ་ཤས་བབས། ཞག་སྡོད་ག་དུས་
བྱེད་དགོས་པ་དང་རྡོག་ཁྲེས་བསྡུ་གསོག་ག་དུས་རྒྱག་དགོས་མིན་ཁོས་མི་ཤེས་པར། ནམ་
ཉིན་མེད་པར་ལམ་ལ་ཞུགས་པ་དང་། གང་དུ་འགྱེལ་ན་དེ་རུ་ངལ་གསོ་ཞིང་། འཆི་ལ་ཉེ་
བའི་ཚེ་སྲོག་གི་མེ་ལྕེ་ལས་འོད་འཚེར་ལ། ཅུང་ཟད་གསོས་ཚེ་ག་ལེར་མདུན་དུ་བསྐྱོད་
པར་བྱེད། ཁོས་གང་ཟག་མི་ཡི་མཚན་ཉིད་ཚང་རྒྱུར་ཨུ་ཚུགས་མི་བྱེད་པར། ཁོ་མདུན་དུ་
བསྐྱོད་པར་བསྐུལ་མཁན་ནི་འཆི་འདོད་མེད་པའི་ཚེ་སྲོག་དེ་རང་རེད། ཁོས་སྡུག་བསྔལ་
ཡང་མི་ཚོར་བར་དབང་རྩ་རྟུལ་ཞིང་སྦྲིད་ནས་ཚོར་བ་ཉམས་པར་གྱུར་ལ། བློ་ངོར་ཡ་
མཚན་འཕྲུལ་སྣང་དང་ཡིད་འོང་རྨི་ལམ་གྱིས་ཡོངས་སུ་ཁེངས།
འོན་ཏེ་ཁོས་ཤྭ་ཕྲུག་གཡུང་བ་དེའི་རུས་པའི་ཆག་གྲུམ་འཇིབས་ཤིང་འཆའ་ལ། དེ་ནི་
ཁོས་འཚོལ་བསྡུ་བྱས་ནས་ལུས་དང་འབྲལ་མེད་འཁྱེར་བའི་ལྷག་རོ་ཕྲན་བུ་དེ་རེད། ཁོས་
ཡང་བསྐྱར་ལ་བརྒལ་ལུང་བརྒལ་མི་བྱེད་པར་ལུང་གཤོངས་ཆེན་པོའི་སྟེང་ནས་རྒྱུག་ཆུ་
བབས་པའི་ཤུལ་ཞིག་བརྒྱུད་དེ་གར་སླེབས་སུ་བསྐྱོད་ཀྱང་། འཕྲུལ་སྣང་ཁོ་ན་མ་གཏོགས་
རྒྱུག་ཆུ་དང་ལུང་གཤོངས་མ་རིག་པ་རེད། ཁོའི་རྣམ་ཤེས་དང་ཤ་ཁྲག་ལུས་པོ་མཉམ་དུ་
བསྡེབས་ནས་མདུན་ལ་གོག་བགྲོད་བྱེད་བཞིན་ཡོད་ཀྱང་དེ་གཉིས་ཡ་བྲལ་ནས་ཡོད་ལ།
དེ་གཉིས་བར་གྱི་འབྲེལ་བ་ཤིན་ཏུ་ནས་ཉག་ཕྲ་བར་གྱུར།
ཉིན་ཞིག་མི་དེ་གཉིད་ལས་སད་དུས། ཕ་བོང་ཞིག་གི་སྟེང་ན་རིག་པ་གྲུང་སིལ་སིལ་
ངང་གན་རྐྱལ་མར་ཉལ་ནས་བསྡད་ཡོད་ཅིང་། ཉི་མ་གསལ་ཞིང་དྲོ་པོ་ཡོད་པ་རེད། མི་
དེས་ཐག་རིང་ནས་ཤྭ་ཕྲུག་གཡུང་བ་ཁྱུ་གཅིག་གིས་བཙིར་སྐད་སྒྲོག་པའི་སྒྲ་ཐོས། ཆར་
པ་དང་ཁ་བ་བབས་པ་དང་། ལྷགས་རླུང་ལྡང་བ་བཅས་གསལ་ལ་མ་གསལ་ཙམ་ཞིག་དྲན་
པ་ལས་དྲག་ཆར་རླུང་འཚུབ་ཀྱི་ཁྲོད་དུ་མི་དེ་ཡང་སྙིང་ཉིན་གཉིས་སམ་ཡང་ན་གཟའ་
འཁོར་གཉིས་ལུས་པ་ཁོས་ཤེས་བགྱི་མེད།
ཁོས་འགུལ་ཙམ་ཡང་མ་བྱས་པར་ཡུན་རིང་ཉལ་བ་དང་། དྲོ་ཞིང་འཇམ་པའི་ཉི་འོད་
ལུས་ལ་འཕྲོས་པས་དཀའ་སྡུག་ཚད་མེད་མྱངས་པའི་ལུས་པོ་དེར་བདེ་དྲོད་འཕེལ། དེ་ནི་
གནམ་དྭངས་པའི་ཉི་མ་ཞིག་གོ་སྙམ་དུ་ཡིད་ལ་བསམས། ཁོས་ནུས་ཤུགས་ཡོད་རྒུ་བཏོན་
ཏེ་དཀའ་ཚེགས་ཆེན་པོས་ལུས་པོ་གསེག་ལ་འཁྱེར་བ་དང་། གཤམ་འོག་ནི་ཤིན་ཏུ་དལ་
བུར་རྒྱུ་བའི་གཙང་པོ་ཡངས་ཤིང་རྒྱ་ཆེ་བ་ཞིག་རེད། གཙང་པོ་དེ་ནི་རྒྱུས་མངའ་གཏན་
ནས་མེད་པ་ཞིག་ཡིན་པ་མ་ཟད་ཁྱད་ཀྱང་མཚར་པོ་ཞིག་ཡོད། ཁོས་གཙང་པོ་དེ་བརྒྱུད་
ནས་ག་ལེར་བལྟས་པས་ཡངས་ཤིང་རྒྱ་ཆེ་བའི་ཆུ་ཁུག་དེ་རི་རྒོད་སྐྱ་ཐེར་ཐེར་མང་པོའི་
གསེང་ནས་གཡུ་འབྲུག་འཁྱུག་པ་ལྟར་རྒྱུ་ཞིང་། དེ་སྔ་མཐོང་མྱོང་བའི་དེའུ་འབུར་ཅི་འདྲ་
ཞིག་ལས་ཀྱང་སྐྱ་ཐེར་བ་དང་། སྐྱོ་མདོག་དང་དམའ་མདོག་ཁ་བ་ཡོད་པས་ན་ཁོས་དལ་
དལ་ལྷོད་ལྷོད་ངང་ཡིད་གཡོ་བ་སྤུ་ཙམ་ཡང་མེད་པར། ཆེས་སྟེས་དབང་གི་བློ་ཙམ་ཞིག་
བཅངས་ནས་ཡ་མཚན་ཅན་གྱི་གཙང་ཆུ་དེ་རྒྱུག་སའི་གནམ་སའི་ཕྱོགས་སུ་བལྟས་པ་
ན། དེ་ཉིད་འོད་སྟོང་འབར་བའི་རྒྱ་མཚོ་ཆེན་པོ་ཞིག་ཏུ་འབབ་པ་མཐོང་། ཁོ་སྔར་བཞིན་
ཡིད་སེམས་མ་གཡོས། ཁོའི་ཡིད་ལ་དེ་འདྲའི་ཡ་མཚན་ཆེ་བ་ལ་ཨང་། དེ་ནི་འཕྲུལ་སྣང་
ཡིན་ནམ་ཅི། སྨིག་རྒྱུ་ཆུ་ལ་འཁྲུལ་བ་ཡིན་ཡང་སྲིད། ཕལ་ཆེར་འཕྲུལ་སྣང་རེད། ཁོ་རང་
གི་དབང་རྩ་འཁྲུག་ནས་བྱས་པ་ཡིན་སྲིད་སྙམ། མཇུག་ཏུ་ཁོས་སླར་ཡང་འོད་འཚེར་བའི་
རྒྱ་མཚོ་ཆེན་པོའི་སྟེང་དུ་གྲུ་གཟིངས་ཆེན་པོ་ཞིག་བཞག་ཡོད་པ་རིག་པས་དེ་ཉིད་འཕྲུལ་
སྣང་ཡིན་པར་དེ་བས་ཡིད་ཆེས་པར་གྱུར། ཁོས་མིག་ཡུད་ཙམ་བཙུམས་ནས་ཡང་བསྐྱར་
གདངས། ཁྱད་མཚར། ཡུན་རིང་པོ་དེ་འདྲར་མི་ཡལ་བའི་འཕྲུལ་སྣང་ཡོད་དམ། འོན་ཏེ་ཡ་
མཚན་རྒྱུ་མེད་དེ་མི་དེའི་མེ་མདའ་སྟོང་པའི་ནང་དུ་མདེའུ་མེད་པ་ཁོས་ཤེས་པ་ལྟར་ལུང་
སྟོང་གི་དབུས་སུ་རྒྱ་མཚོ་ཆེན་པོ་དང་། གྲུ་གཟིངས་ཆེན་པོ་ནི་གཏན་ནས་ཡོང་མི་སྲིད་པ་
ཁོས་ཤེས།
རྒྱབ་ཏུ་སྣ་ཁུང་ནང་དུ་དབུགས་རྔུབ་པའི་སྒྲ་ཞིག་གྲག་པ་ཁོས་ཐོས་པ་དེ་ནི་དབུགས་
འགག་པའམ་གློ་ལངས་པའི་སྒྲ་དང་གཉིས་སུ་མེད། ལུས་ཤིན་ཏུ་ཉམས་ཤིང་རེངས་པོར་
གྱུར་པས་ཁོས་ཧ་ཅང་དལ་བུར་འགྲེ་ལྡོག་གཅིག་བརྒྱབ། ཉེ་འདབས་སུ་ཅི་ཡོད་པ་མ་རིག་
ཀྱང་ངང་སྒུག་བྱས་ནས་བསྡད་པས་སྣ་ཁུང་ནང་དབུགས་རྔུབ་པ་དང་གློ་ལངས་པའི་སྒྲ་
སླར་ཡང་ཐོས་པ་དང་། ཁོས་རབ་རིབ་ངང་ཁོ་དང་རྒྱང་ཐག་དབྱིན་ཁྲེ་ཉི་ཤུ་མ་ཟིན་ཙམ་གྱི་
གཡང་གཟར་བྲག་རྡོ་གཉིས་ཀྱི་གསེང་ནས་སྤྱང་ཀི་སྐྱ་ཡུག་ཅིག་གི་མགོ་བོ་མཐོང་། རྣ་བ་
ཀྲོང་ཀྲོང་དེ་ཟུང་ནི་སྤྱང་ཀི་གཞན་ལྟར་འདྲོང་ཞིང་མཁྲེང་པོ་མེད་པ་དང་། དེའི་མིག་ནག་
མུག་མུག་དེ་གཉིས་ལ་འོད་མདངས་མེད་ཅིང་། མིག་རྩ་ཁྲག་གིས་ཁེངས་ལ་མགོ་བོ་ནི་
ཤུགས་མེད་པར་ཐུར་ལ་དཔྱངས། བྱོལ་སོང་དེ་ཡིས་ཉི་འོད་ཀྱི་འོག་ཏུ་མིག་ཟུམ་ཟུམ་བྱེད་
ཅིང་དེ་ནད་ཀྱིས་མནར་བཞིན་ཡོད་པ་འདྲ། དེས་མི་དེ་ལ་ལྟ་བའི་སྐབས་སུ་སླར་སྣ་ཁུང་
གི་ནང་དུ་དབུགས་རྔུབ་པ་དང་གློ་ལངས་པའི་སྒྲ་སྒྲོག་པར་བྱེད།
ཁོའི་ཡིད་ལ་མ་མཐའ་ཡང་འདི་ནི་ངོ་མ་རེད་སྙམ་བཞིན་དུ། སླར་འགྲེ་ལྡོག་བརྒྱབ་
ནས་ད་གིན་འཕྲུལ་སྣང་གིས་བསྒྲིབས་པའི་དངོས་ཡོད་འཇིག་རྟེན་གསལ་པོ་རིག་པར་
བྱས། འོན་ཏེ་ཐག་རིང་གི་ས་ནི་སྔར་བཞིན་འོད་སྟོང་འབར་བའི་རྒྱ་མཚོ་ཆེན་པོ་ཞིག་
ཡིན་པ་དང་། གྲུ་གཟིངས་དེ་ཡང་གསལ་པོ་རིག་རྒྱུ་ཡོད། གཅིག་བྱས་ན་འདི་ངོ་མ་ཡིན་
ནམ། ཁོས་མིག་བཙུམས་ནས་བསམ་བློ་ཡུད་ཙམ་བཏང་མཐར་དྲན་གསོས། ཁོ་བྱང་ཤར་
གྱི་ཕྱོགས་སུ་བསྐྱོད་པས་ཌི་སི་གཙང་པོའི་ཆུ་མཚམས་འབྱེད་རི་དང་བྲལ་ཏེ་ཟངས་ཁ་
ལུང་ཤུར་ནང་སླེབས་པ་རེད། ཡངས་ཤིང་རྒྱ་ཆེ་ལ་ཤིན་ཏུ་དལ་བུར་རྒྱུ་བའི་གཙང་པོ་དེ་ནི་
ཟངས་ཁ་གཙང་པོ་ཡིན་པ་དང་། འོད་སྟོང་འབར་བའི་རྒྱ་མཚོ་ཆེན་པོ་དེ་ནི་བྱང་འཁྱགས་
རོམ་རྒྱ་མཚོ་ཆེན་མོ་རེད། གྲུ་གཟིངས་དེ་ནི་མེ་ཁེན་ངྷི་མཚོ་ཁུག་ཏུ་འགྲོ་མཁན་གྱི་ན་ཀྲ
འཛིན་གྲུ་ཞིག་ཡིན་རུང་། ཤར་ལ་འགྲོ་ཐལ་དྲགས་ནས་མིག་སྔར་ཁྲི་འདོན་མཚོ་ཁུག་ཏུ་
བཞག་ཡོད། ཁོས་སྔ་མ་སྔོན་གྱི་དུས་སུ་མཐོང་མྱོང་བའི་ས་བཀྲ་དེ་དྲན་པ་དང་། ད་ཆ་ཁོའི་
ངོས་ནས་བཤད་ན་དེ་ནི་གསལ་གསལ་ཐིང་ཐིང་དང་། ཆོས་ཉིད་དང་ཡོངས་སུ་མཐུན་པ་
ཞིག་རེད།
ཁོ་ཙོག་པུར་བསྡད་དེ་རང་ཉིད་ཀྱི་བདེ་རྩར་ཐུག་པའི་དོན་ལ་བསམ་གཞིག་བྱས།
རྐང་པར་བཏུམས་པའི་སླེལ་ནི་རྡོལ་ཡོད་པ་དང་། རྐང་པའི་གང་སར་རྨ་བཟོས་ནས་ཐང་
མ་སྟོན་རྒྱུ་མེད། སླེལ་མཇུག་ཤོས་དེ་ཡང་བེད་སྤྱད་ཟིན་ལ་མེ་མདའ་དང་རྔོན་གྲི་ཡང་
མཐོང་སར་མེད་ཅིང་ཞྭ་མོ་གང་དུ་བོར་མིན་མི་ཤེས་པས། ཞྭ་མོའི་སྣེ་སྒོར་ནང་གི་མུ་ཟེ་
ཆག་པ་དེ་ཡང་མཉམ་དུ་སྟོར་མོད། སྣུམ་ཤོག་ལ་བསྒྲིལ་ནས་བྲང་སྦྱར་ཐ་ཁུག་གི་ནང་དུ་
བླུགས་པའི་མུ་ཟེ་ཁུག་མ་ཆུང་ཆུང་དེ་བསྡད་ཡོད་པ་མ་ཟད་ད་དུང་སྐམ་པོ་རེད། ཁོས་ཆུ་
ཚོད་ལ་གཅིག་བལྟས་པས་ཆུ་ཚོད་བཅུ་གཅིག་ལ་སླེབས་ཡོད་པ་དང་ཆུ་ཚོད་སྔར་བཞིན་
འགྲོ་བགྱི་ཡོད་པ་ནི་ཁོས་ཆུ་ཚོད་ལ་གྲིམ་རྒྱག་རྒྱུ་གཏན་ནས་བརྗེད་མེད་པ་ཧ་ཅང་གསལ་
པོ་རེད།
ཁོ་ཤིན་ཏུ་ལྷིང་པོར་གནས། མ་གཞི་གཟུགས་པོ་ཤིན་ཏུ་ཞན་ཡང་སྡུག་བསྔལ་གྱི་ཚོར་
སྣང་ཅི་ཡང་མེད། ཁོ་ལ་བཀྲེས་སྣང་ཡང་གཏན་ནས་མེད་ཅིང་། ཐ་ན་ཟས་དྲན་དུས་ཀྱང་
བདེ་སྣང་ཚོར་བགྱི་མེད། ད་ཆ་ཁོས་ཐམས་ཅད་འདུན་པའི་སྟོབས་རང་ལ་བརྟེན་ནས་
སྒྲུབ་པར་བྱེད། ཁོས་པུས་མོ་ཟུང་གི་འོག་ནས་གུ་ཐུང་ལྷེབ་ལྷེབ་གཉིས་དབྲལ་ཏེ་རྐང་པ་
བཏུམས་པ་དང་། ད་དུང་ལྕགས་དཀར་གྱི་སྣོད་དེ་ཉར་ཐུབ་མོད། ཁོས་སྔོན་ལ་ཆུ་ཚ་པོ་ཕྲན་
བུ་བཏུངས་རྗེས་གྲུ་གཟིངས་ཡོད་སའི་ཕྱོགས་སུ་བསྐྱོད་རྩིས་བྱས་ཤིང་། དེ་ནི་འཇིགས་སུ་
རུང་བའི་ལམ་དུམ་བུ་ཞིག་ཡིན་པ་ཚོར།
ཁོའི་བྱ་སྤྱོད་ཤིན་ཏུ་ནས་འགོར་བ་དང་། ལུས་ཕྱེད་ཀྱི་ཚོར་བ་ཉམས་པ་ལྟར་འདར་
སིག་སིག་བྱེད་ཅིང་། ཁོས་ཆུ་བལ་སྐམ་པོ་འཐུ་བར་རྩོམ་དུས་རང་ཉིད་ལངས་ཐུབ་བགྱི་
མེད་པ་གཞི་ནས་ཤེས། ཁོས་ལངས་རྩིས་ཚོད་ལྟ་ཐེངས་ཁ་ཤས་བྱས་ཤིང་མཇུག་ཏུ་ལངས་
སེམས་ཡོངས་སུ་དོར་བ་དང་། ལག་པ་དང་པུས་མོ་བཙུགས་ནས་ཕར་ཚུར་གོག་བགྲོད་
བྱས་པས་ཐེངས་ཤིག་སྤྱང་ཀི་ནད་པ་དེའི་འཁྲིས་སུ་སླེབས་ཡོད་པ་རེད། བྱོལ་སོང་དེས་
ཤིན་ཏུ་ནས་མ་འདོད་པའི་སྒོ་ནས་ཁོ་ལ་གཡོལ་གྱིན་གུག་ཙམ་བྱ་ནུས་ཀྱང་མེད་འདྲའི་ལྕེ་
དེས་སོ་རྙིལ་ལ་ལྕེ་ལྡག་རྒྱག་པར་བྱེད། སྤྱང་ཀི་དེའི་ལྕེ་ནི་རྒྱུན་ལྡན་གྱི་གཟུགས་གཞི་ཐང་
མའི་དམར་མདོག་དེ་འདྲ་མིན་པར་སེར་ནག་ལ་གྱུར་ཡོད་པ་ནི་རྩུབ་ཅིང་ཕྱེད་ཙམ་སྐམ་
པའི་སྐྱི་པགས་རིམ་པ་གཅིག་གིས་བཏུམས་པ་ལྟར་གྱུར་པ་མི་དེས་མཐོང་།
མི་དེས་ཆུ་ཚ་པོ་བཏུངས་རྗེས་ལངས་ཐུབ་པ་དང་། སྐྱེ་བོ་འཆི་ཁ་མ་ཞིག་གིས་ཇི་ལྟར་
འགྲོ་བ་ཀུན་ཏུ་རྟོག་པ་དེ་བཞིན་དུ་འགྲོ་ཐུབ་པ་ཡང་འདུག་སྙམ་ཞིང་། སྐར་མ་གཅིག་
གཉིས་རེ་བསྐྱོད་ནས་ངལ་ཕྲན་བུ་མི་གསོ་ཀ་མེད་ཐུག་པ་རེད། ཁོའི་གོམ་པར་ཤུགས་མེད་
ཅིང་བརྟན་པོར་མི་ཚུགས་པ་ནི་རྗེས་སུ་བསྙེགས་ཡོང་བཞིན་པའི་སྤྱང་ཀི་དེའི་གོམ་པ་
དང་འདྲ། ཉིན་དེའི་དགོང་མོ་འོད་སྟོང་འབར་བའི་རྒྱ་མཚོ་ཆེན་མོ་དེ་མཚན་མུན་གྱིས་
དཀྲིག་ཚེ། ཁོ་དང་རྒྱ་མཚོ་ཆེན་མོའི་བར་གྱི་བར་ཐག་དབྱིན་ལེ་བཞིའང་ཐུང་དུ་ཕྱིན་མེད་
པ་ཤེས།
མི་དེས་སྤྱང་ཀི་ནད་པ་དེ་གློ་ལངས་པའི་སྒྲ་མཚན་གང་ཐོས་པ་དང་། སྐབས་རེར་ཤྭ་
ཕྲུག་གཡུང་བ་ཁྱུ་ཡི་སྐད་ཀྱང་ཐོས། ཁོའི་མཐའ་འཁོར་ཚང་མ་ཚེ་སྲོག་ཡིན་པ་དེ་རྣམས་
ནི་སྐྱེ་སྟོབས་ཀྱི་དཔལ་འབར་ཞིང་ཤིན་ཏུ་གྲུང་ལ་ཐང་ཆ་དོད། སྤྱང་ཀི་ནད་པ་དེས་མི་ནད་
པ་དེའི་རྗེས་སུ་དམ་པོར་བསྙེགས་ཡོང་དོན་ནི་མི་དེ་སྔོན་ལ་འཆི་རེ་འཆང་བ་དེ་ཡིན་པ་
ཁོས་ཤེས། ཞོགས་པར་ཁོས་མིག་གདངས་པ་དང་བྱོལ་སོང་དེས་སྐོམ་པ་ཆུ་འདོད་ལྟར་གྱི་
མིག་གིས་ཁོ་ལ་ལྟ་བཞིན་ཡོད་པ་མཐོང་། དེས་མཇུག་མ་བརླ་གཉིས་ཀྱི་གསེང་དུ་བཅུག་
ནས་དེ་གར་ཙོག་པུར་བསྡད་པ་ནི་གོད་ཆག་བྱུང་བའི་ཁྱི་རྒན་ཡ་ང་རྒྱུ་ཞིག་དང་འདྲ།
ཞོགས་པའི་རླུང་ངར་ལྡང་བ་ན་དེ་འཁྱག་འདར་ཤོར་བ་དང་། མི་དེས་དེ་ལ་ཨུ་ཚུགས་ཀྱིས་
ང་རོའི་སྒྲ་དམའ་པོ་ཞིག་ཧུ་རུ་རུ་བསྒྲགས་པས་དེས་ཉབ་བེ་ཉོབ་བེར་མཆེ་བ་གཙིགས།
ཉིན་བྱེད་གསལ་ཐིང་ཐིང་ངང་མཁའ་ལ་འཕགས་པ་དང་། ཞོགས་པ་དེར་ཁོས་
འགྱེལ་བཞིན་འོད་སྟོང་འབར་བའི་རྒྱ་མཚོའི་སྟེང་གི་གྲུ་དེའི་ཕྱོགས་སུ་བསྐྱོད། གནམ་
གཤིས་ཤིན་ཏུ་ལེགས་པ་དེ་ནི་འཕྲེད་ཐིག་གི་ཏུའུ་གྲངས་མཐོ་བའི་ཡུལ་གྱི་སྟོན་མཇུག་
ཐུང་ངུ་དེ་རིགས་ཡིན་ཞིང་། དེ་གཟའ་འཁོར་གཅིག་རྒྱུན་མཐུད་སྲིད་ལ་སང་ཉིན་
གནངས་ཉིན་ནས་མཇུག་སྒྲིལ་ཡང་སྲིད།
ཕྱི་དྲོ་མི་དེས་མི་གཞན་ཞིག་འགྲེངས་ནས་འགྲོ་མ་ཐུབ་པར་གོག་བགྲོད་ཀྱིས་བསྐྱོད་
པའི་རྗེས་ཤུལ་འགའ་མཐོང་། ཁོས་དེ་ནི་བྷིལ་ཡིན་སྲིད་པར་འདོད་ཀྱང་། སྣང་མེད་ངང་
དེ་ལྟར་བསམས་པ་ཙམ་ལས་མཚར་སྣང་ཅི་ཡང་མ་ཤར། དོན་དངོས་ཐོག་ཁོ་སྔ་ས་ནས་སྤྲོ་
སེམས་མེད་པར་གྱུར་ཟིན་པ་དང་། ཁོས་སྡུག་བསྔལ་སླར་མི་ཚོར་བར་ཕོ་བ་དང་དབང་རྩ་
གཉིད་ཁུག་ཟིན། འོན་ཏེ་ནང་གནས་ཀྱི་ཚེ་སྲོག་གིས་མི་དེ་མདུན་དུ་ཆས་པར་བསྐུལ། ཁོ་
ངལ་བས་ཤིན་ཏུ་དུབ་པར་གྱུར་ཀྱང་ཚེ་སྲོག་ནི་འཆི་བར་མི་འདོད། ཚེ་སྲོག་འཆི་འདོད་མེད་
རྐྱེན་ཁོས་སྔར་བཞིན་འདམ་རའི་ཤིང་འབྲས་ཁུ་བ་ཅན་དང་ཉ་མེ་ནོ་ཟ་ཞིང་། ཆུ་ཚ་པོ་འཐུང་
བ་དང་། སྤྱང་ཀི་ནད་པ་དེ་ལ་དོགས་ཟོན་མཐའ་གཅིག་ཏུ་བྱེད་པ་རེད།
མདུན་ནས་ཨུ་ཚུགས་ཀྱིས་ཕྱིན་པའི་མི་དེའི་ཤུལ་དུ་ཕྱིན་པས་མི་རིང་བར་མཐའ་
སྣེར་སླེབས་པ་སྟེ། བཞའ་ཚན་ཆེ་བའི་ཆུ་བལ་གྱི་སྟེང་དུ་སོ་བཏབ་ཚར་ཙམ་ཡིན་པའི་
རུས་པ་རྐང་ཁ་ཤས་གཏོར་ནས་ཡོད་པ་དང་། ཉེ་འཁོར་དུ་སྤྱང་ཀིའི་རྐང་རྗེས་མང་པོ་ཞིག་
ཡོད་ཅིང་། ཁོས་རང་ཉིད་ཀྱི་ཤྭ་ཀོའི་ཁུག་མ་དང་གཅིག་པ་གཅིག་རྐྱང་ཡིན་པའི་ཤྭ་ཀོ་
མཐུག་པོའི་ཁུག་མ་གཅིག་རིག་ན་ཡང་དེ་སོ་རྣོན་པོ་བཏབ་ནས་དབྲལ་ཟིན་འདུག ཁོའི་
ཤུགས་མེད་པའི་ལག་པས་ཀོ་ཁུག་ལྕི་པོ་དེ་འདྲ་འདེགས་པར་མི་ནུས་ཀྱང་ཨུ་ཚུགས་ཀྱིས་
དེ་ཡར་བཏེགས། བྷིལ་གྱིས་འཆི་ཁར་ཡང་དེ་འཁྱེར་ནས་ཕྱིན་པ་རེད། ཧ་ཧ། ཁོས་བྷིལ་ལ་
འཕྱ་དགོད་བྱས་ཆོག་བགྱི་རེད། མི་དེ་གསོན་པོར་གནས་པ་མ་ཟད་ཀོ་ཁུག་དེ་འོད་སྟོང་
འབར་བའི་རྒྱ་མཚོ་ཆེན་པོའི་སྟེང་གི་གྲུ་གཟིངས་དེའི་ནང་དུ་འཁྱེར་ཆོག་བགྱི་རེད། མི་
དེའི་དགོད་སྒྲ་ནི་ཕོ་རོག་གི་སྐད་ངན་ལྟར་རྩུབ་ཅིང་འཇིགས་སུ་རུང་བ་དང་། སྤྱང་ཀི་
ནད་པ་དེས་ཀྱང་ལྷན་དུ་སྐད་ངན་ཐེངས་རེ་སྒྲོག་པར་བྱེད། དེ་ནས་ཁོས་ཧོབ་སྟེ་དགོད་
མཚམས་བཞག་པ་རེད། གལ་ཏེ་བྷིལ་གྱི་རུས་པ་ཡིན་བདེན་ན། སོ་བཏབ་ནས་འོད་ཐིང་
ཐིང་བཟོས་པའི་རུས་པ་དཀར་དམར་སྤེལ་མ་ཅན་དེ་རྣམས་གལ་སྲིད་བྷིལ་གྱི་ཡིན་བདེན
ན། ཁོས་བྷིལ་ལ་འཕྱ་དགོད་བྱེད་ཅི་ལ་རུང་།
ཁོས་ཁ་ཕྱིར་སློག་སྟེ་དེ་ནས་བྲལ། བྷིལ་གྱིས་ཁོ་བསྐྱུར་ནས་ཕྱིན་བདེན་པ་རེད། འོན་
ཏེ་ཁོས་ཀོ་ཁུག་གསེར་གྱིས་བཀང་བ་དེ་འཁྱེར་ནས་འགྲོ་མི་འདོད་ལ་བྷིལ་གྱི་རུས་པ་ཡང་
འཇིབས་མི་འདོད། གལ་སྲིད་ད་ལྟ་ཤི་བོ་དེ་ཁོ་རང་ཡིན་ན་བྷིལ་གྱིས་དེ་ལྟར་བྱེད་ཀྱང་སྲིད་
སྙམ་དུ་ཡིད་ལ་དེ་དག་སེམས་བཞིན་ཁོས་འཁྱར་འཁྱོར་ངང་ཁ་རོག་ཏུ་མདུན་ལ་བསྐྱོད།
ཁོ་ཆུ་དོང་ཞིག་གི་འཁྲིས་སུ་བསྐྱོད་དེ་སྒུར་སྒུར་ངང་ཉ་མེ་ནོ་འཚོལ་བར་འགྲོ་སྐབས།
ཁོ་ལ་གཞུ་མཁན་བྱུང་བ་ལྟར་ཧོབ་སྟེ་མགོ་ཡར་བཏེགས། ཆུའི་ནང་དུ་གསལ་བའི་རང་
གི་གདོང་མཐོང་བ་དེ་ནི་འཇིགས་སུ་རུང་བས་ན། སྐབས་ཤིག་རིང་ཁོའི་དྲན་པ་སླར་
གསོས་ནས་དངངས་ཤིང་ཧ་ལས་པར་གྱུར། ཆུ་དོང་དེའི་ནང་དུ་ཉ་མེ་ནོ་གསུམ་ཡོད་ཀྱང་
ཆུ་དོང་ཆེ་ཐག་ཆོད་ནས་ཆུ་བཤོས་ཚར་ཐབས་དང་བྲལ། ཁོས་ལྕགས་དཀར་གྱི་སྣོད་དེས་
ཉ་དེ་དག་འཛིན་པར་ཕྱིན་ནས། ཚོད་ལྟ་ཐེངས་འགའ་བྱས་པ་ཚང་མ་འབྲས་མེད་དུ་གྱུར་
མཐར་འཛིན་མཚམས་བཞག་པ་རེད། ལུས་ཟུངས་ཆེས་ཞན་རྐྱེན་རང་ཉིད་དེའི་ནང་དུ་
ལྷུང་ནས་ཆུ་བསུབས་ཐེབས་ཏེ་ཤི་དོགས་སྐྲག་པར་མ་ཟད། ཁོས་ཆུ་ཡིས་འཁྱེར་བའི་ཤིང་
དུམ་ལ་ཞོན་ཏེ་བྱེ་མའི་གླིང་དང་དཔུང་གཤིབས་ཀྱིས་ཆུས་ཁོ་རང་འཁྱེར་དུ་མི་འཇུག་
པའི་རྒྱུ་མཚན་ཡང་དོན་དེ་དྲན་པའི་རྐྱེན་གྱིས་རེད།
ཉིན་དེར་མི་དེ་དང་གྲུ་གཟིངས་དེའི་བར་གྱི་བར་ཐག་དབྱིན་ལེ་གསུམ་ཐུང་དུ་ཕྱིན
པ་དང་། བྷིལ་གྱིས་བྱེད་མྱོང་བ་ལྟར་ད་ཆ་ཁོས་ཀྱང་གོག་བགྲོད་བྱས་པས་ཉིན་གཉིས་པར་
སླར་དབྱིན་ལེ་གཉིས་ཐུང་དུ་ཕྱིན། ཉིན་ལྔ་རྫོགས་མཚམས་སུ་གྲུ་གཟིངས་དེ་དང་མི་དེའི་
བར་ལ་ད་དུང་དབྱིན་ལེ་བདུན་ཡོད་པ་རྟོགས་པ་དང་། ཁོས་ཉིན་རེར་དབྱིན་ལེ་གཅིག་
རེ་ཡང་གོག་བགྲོད་བྱེད་མི་ཐུབ། སྟབས་ལེགས་ནས་ནམ་མཁའ་སྔར་བཞིན་དྭངས་ཤིང་
གསལ་བས་མི་དེས་དྲན་མེད་དུ་བརྒྱལ་གྱིན་འགྲེ་ལྡོག་ཡང་ཡང་རྒྱག་བཞིན་གོག་བགྲོད་
མུ་མཐུད་དེ་བྱེད་ལ། སྤྱང་ཀི་དེས་ཀྱང་སྔ་ཕྱི་བར་གསུམ་དུ་ཁོའི་ཕྱི་བཞིན་འབྲངས་ཤིང་།
གློ་བར་མེད་རྒྱག་ལ་དབུགས་བར་མེད་འཚང་བར་བྱེད། མི་དེའི་པུས་མོ་དང་རྐང་པ་ཁྲག་
དམར་འཛར་འཛར་ཆགས་ཤིང་། ཁོས་ལུས་པོའི་སྟེང་ནས་འོག་འཇུག་དབྲལ་ཏེ་པུས་མོའི་
འོག་ཏུ་བཏིང་ཡང་། ཁོ་ཕྱིན་ཤུལ་གྱི་ཆུ་བལ་དང་ཕ་བོང་གི་སྟེང་དུ་སྔར་བཞིན་ཁྲག་ཤུལ་
ཆགས། ཐེངས་ཤིག་ཁོས་ཕྱིར་མིག་ལྟ་དུས་བཀྲེས་ལྟོགས་ཀྱིས་མནར་བའི་སྤྱང་ཀི་ནད་པ་
དེས་མི་དེའི་ཁྲག་རྗེས་ལྡག་བཞིན་ཡོད་པ་མཐོང་བས་ན། གལ་སྲིད། གལ་སྲིད་མི་དེས་
སྤྱང་ཀི་དེ་ཕར་མ་བསད་ན། ཁོ་རང་ལ་འཕྲད་བཟོ་ཡོད་པའི་མཇུག་འབྲས་དེ་རང་བཞིན་
དུ་ཁོས་གསལ་གསལ་ཐིང་ཐིང་རྟོགས། དེས་ན་འཚོ་ཐབས་ཀྱི་སྐྱོ་གར་གདུག་རྩུབ་ཆེ་བ་
སྔར་འཁྲབ་མྱོང་མེད་པ་ཞིག་འཁྲབ་མགོ་ཚུགས་པ་སྟེ། མི་ནད་པ་དེས་གོག་བགྲོད་བྱེད་
བཞིན་དུ་བསྐྱོད་པ་དང་། སྤྱང་ཀི་ནད་པ་དེས་རྐང་པ་འཐེང་པོར་རྗེས་སུ་བསྙེགས་ཡོང་
ཞིང་། ཚེ་སྲོག་དེ་གཉིས་ཀྱིས་དེ་ལྟར་ངང་ཐང་རྒོད་དུ་འཆི་ཁའི་ལུས་པོ་འདྲུད་བཞིན་དུ་
ཕན་ཚུན་གྱི་ཚེ་སྲོག་ལོན་ཐབས་བྱེད་བཞིན་ཡོད།
གལ་སྲིད་སྤྱང་ཀི་དེ་ཐང་ཐང་ཞིག་ཡིན་ན་མི་དེ་འཆི་དགོས་བྱུང་རུང་གནད་འགག་
ཆེར་མེད་མོད། སྤྱང་ཀི་སྐྱུག་བྲོ་པོ་ཤི་དབུགས་ལྷེམ་ལྷེམ་དེ་འདྲ་ཞིག་ལ་རང་ལུས་སྦྱིན་
དགོས་ཚུལ་དྲན་དུས་མི་དེ་ཤིན་ཏུ་ནས་མ་དགའ་བར་གྱུར་ཅིང་། ཁོས་སྐྱོན་མེད་སྐྱོན་
འཚོལ་དེ་ལྟར་བྱེད་པ་རེད། ད་ཆ་ཁོའི་བློ་ངོར་སླར་ཡང་མི་བསམ་དགུ་བསམ་འཆར་མགོ་
ཚུགས་ཤིང་། འཕྲུལ་སྣང་གིས་ཟ་རི་ཟི་རིར་གྱུར་ལ། རིག་པ་དྭངས་དུས་ཇེ་ཉུང་དང་དྭངས་
ཡུན་ཇེ་ཐུང་དུ་ཕྱིན།
ཐེངས་ཤིག་ཁོའི་རྣ་བར་འབྱར་ནས་དབུགས་འཚང་བའི་སྒྲ་ཞིག་གིས་མི་དེ་བརྒྱལ་བ་
ལས་འདྲོགས་ཏེ་དྲན་པ་གསོས། སྤྱང་ཀི་དེ་འཐེང་ཙམ་འཐེང་ཙམ་ངང་ཕྱིར་བྲོས་པ་དང་།
དེའི་གཟུགས་གཞི་ཞན་པས་རྐང་འདྲེད་ཤོར་ཏེ་འགྱེལ་ཞིང་། བཟོ་ལྟ་ཤིན་ཏུ་ནས་དགོད་བྲོ་
བར་སྣང་ཡང་མི་དེའི་ཡིད་ལ་ཡ་མཚན་སྣང་གཏན་ནས་མ་ཤར། ཁོ་ཐ་ན་སྐྲག་བགྱི་ཡང་
མེད་དེ་ཁོའི་གནས་བབ་འདི་ལྟ་བུར་གྱུར་པས་དེ་དག་ལ་བསམ་བློ་གཏོང་རྒྱུ་མེད་པར་
གྱུར་མོད། དེ་དུས་ཁོའི་རིག་པ་ཤིན་ཏུ་གསལ་བས་ན་ཁོ་དེ་གར་ཉལ་ཏེ་བསམ་བློ་ཞིབ་ཕྲ་
བཏང་། ཁོ་དང་གྲུ་གཟིངས་དེའི་བར་ལ་དབྱིན་ལེ་བཞི་ལས་མེད་པས་ཁོས་མིག་གཙང་
མར་ཕྱིས་ནས་ལྟ་དུས་དེ་ཧ་ཅང་གསལ་པོ་མཐོང་བ་དང་ཆབས་ཅིག་ཏུ། ཁོས་ད་དུང་འོད་
སྟོང་འབར་བའི་རྒྱ་མཚོ་ཆེན་པོ་དེའི་ནང་རྦ་རླབས་བཤགས་ཏེ་མདུན་དུ་སྐྱོད་བཞིན་པའི་
གྲུ་ཆུང་ཞིག་གི་རླུང་གཡོར་དཀར་པོ་མཐོང་། འོན་ཏེ་ཇི་ལྟར་ཡང་དབྱིན་ལེ་བཞི་པོ་དེ་དག་
གོག་བགྲོད་ཐུབ་ཐབས་དང་བྲལ་བ་ཁོས་ཤེས་ལ། ཤེས་ནས་ཀྱང་སེམས་ནི་སྔར་བཞིན་ཤིན་
ཏུ་ལྷིང་པོར་གནས། རང་ཉིད་ཀྱིས་གོག་བགྲོད་དབྱིན་ལེ་ཕྱེད་ཀ་ཡང་བྱེད་མི་ཐུབ་པ་ཤེས་
མོད། ཁོ་ནི་སྔ་མ་ལྟར་གསོན་པོར་གནས་འདོད་ཆེ། དཀའ་སྡུག་ཚད་མེད་མྱངས་རྗེས་ཁོ་
དེ་ལྟར་འཆི་དགོས་བྱུང་ན་དངོས་གནས་སུ་ཡིན་རུང་ཇི་ལྟར་བཟོད་ཐུབ། ལས་ཀྱིས་ཁོ་ལ་
མནར་གཅོད་གདུག་རྩུབ་ཆེན་པོ་གཏོང་ཐལ་དྲགས་པ་བདེན་ན་ཡང་། ཤི་དབུགས་ལྷེམ་
ལྷེམ་ལ་གྱུར་པའི་མི་དེ་ནི་ད་དུང་ཡང་འཆི་བར་མི་འདོད། བསམ་ཚུལ་དེ་རིགས་ཡོངས་
སུ་སྨྱོ་བ་ཞིག་ཡིན་སྲིད་མོད། འཆི་བདག་གི་ལག་པའི་ནང་དུ་སླེབས་ཟིན་ནའང་ཁོས་སྔར་
བཞིན་འགོག་རྒོལ་གྱིས་འཆི་བར་མི་འདོད་དོ། །
ཁོས་འདྲེན་བྱེད་བཙུམས་ནས་ཆེས་བག་ཡོད་གཟབ་བརླིང་ངང་རང་སེམས་ཞི་
འཇགས་ཡོང་ཐབས་བྱས། ངལ་དུབ་ནི་མཚོ་རླབས་འཕེལ་བ་བཞིན་དུ་ཁོའི་ལུས་ཀྱི་སྟོད་
སྨད་གང་སར་འཕྱུར་ཡོང་བགྱི་ཡོད་ཀྱང་། ཁོས་ཞུམ་པ་མེད་པར་སྙིང་སྟོབས་འཕེལ་བར་
བྱས་ཏེ། དབུགས་རྒྱུ་གཅོད་པར་བྱེད་པོ་ངལ་དུབ་དེ་ལྟས་ཁོ་བསྣུབ་ཏུ་གཏན་ནས་མ་བཅུག་
པ་རེད། མི་སྲོག་གཅོད་པར་བྱེད་པའི་ངལ་དུབ་དེ་ནི་རྒྱ་མཚོ་ཆེན་པོ་ཞིག་ཏུ་མཚོ་རླབས་
འཕྱུར་བ་ལྟར་ཁོའི་འདུ་ཤེས་ཕྲན་བུ་ཕྲན་བུ་བྱས་ཏེ་བསྣུབས་པར་བྱེད་ཅིང་། སྐབས་རེར་
ཁོ་ཧ་ལམ་ཡོངས་སུ་བསྣུབས་པས། ཁོས་ཤུགས་མེད་པའི་ལག་པ་གཉིས་ཀྱིས་རྐྱལ་རྒྱག་
བཞིན་དུ་མུན་ནག་གི་འཇིག་རྟེན་དེ་ནས་རྐྱལ་བགྲོད་བྱེད་པར་ཟད་ཀྱང་། སྐབས་རེར་
ཁོས་ངོ་མཚར་ཆེ་བའི་འདུན་སྟོབས་ཤིག་ལ་བརྟེན་པ་ཕུད། སྙིང་སྟོབས་ཤིག་རྙེད་ནས་བློ་
རྩ་དེ་བས་བརྟན་པོས་རྐྱལ་བགྲོད་བྱེད།
མི་དེ་གན་རྐྱལ་མར་ཉལ་ནས་འགུལ་ཙམ་ཡང་མི་བྱེད་པ་དང་། ད་ཆ་སྤྱང་ཀི་ནད་
པ་དེས་དབུགས་འཚང་བཞིན་དུ་དལ་བུར་ཁོའི་སར་བཅར་ཡོང་བའི་སྒྲ་ཐོས་ཤིང་། དེ་
ཇེ་ཉེར་ཕྱིན་ནས་ཁོའི་སར་བཅར་ཡོང་ཡུན་ཧ་ཅང་རིང་པོ་སོང་བ་འདྲ་ཡང་སྔ་ཕྱི་བར་
གསུམ་དུ་འགུལ་ཙམ་ཡང་མ་བྱས། སྤྱང་ཀི་དེ་མི་དེའི་རྣ་བའི་འཁྲིས་སུ་སླེབས་པ་དང་།
སྐམ་ཞིང་རྩུབ་པའི་ལྕེ་དེས་ཀོ་སེག་ལྟར་མི་དེའི་འགྲམ་པ་གཉིས་པོར་དབུར་བརྡར་བྱེད།
ཁོས་འདུན་སྟོབས་ལ་བརྟེན་ནས་ལག་པ་གཉིས་པོ་ཅིག་ཅར་དུ་རྐྱོང་བའི་ཕྱག་རྒྱ་བྱས་
ཀྱང་། མ་ལག་བདེ་པོ་དང་གནད་ལ་འཁེལ་པོ་ཡོང་བ་བྱེད་པར་ཤེད་ཤུགས་དགོས་མོད།
ཁོ་ལ་ཤེད་ཤུགས་དེ་འདྲ་མེད་སྟབས། ཁོའི་མཛུབ་མོ་རྒོད་སྡེར་ལྟར་བཀུག་ཀྱང་སྦར་ཉུལ་
བརྒྱབ་པ་སྟོང་པར་གྱུར།
སྤྱང་ཀི་དེའི་བསྙགས་ཤེད་ནི་དངོས་གནས་འཇིགས་སུ་རུང་བ་ཞིག་རེད་ལ། མི་དེའི་
བསྙགས་ཤེད་ཀྱང་འཇིགས་སུ་རུང་བ་ཞིག་རེད། དེ་ཉིན་གྱི་དུས་ཚོད་ཕྱེད་ཀ་ཙམ་མི་དེ་
འགུལ་མེད་ངང་ཉལ་ནས་བསྡད་དེ། དྲན་པ་འཐོར་བ་ལས་རྒྱལ་ཐབས་ཅི་ཐུབ་བྱེད་བཞིན་
ཁོ་ཚུར་ཟ་རྩིས་བྱེད་པ་དང་། མི་དེས་ཀྱང་ཕར་ཟ་རྩིས་བྱེད་པའི་སེམས་ཅན་དེ་ཡོང་རྒྱུར་
བསྒུགས་ནས་བསྡད། སྐབས་རེར་ངལ་དུབ་ཀྱི་རླབས་རྒྱུན་ལང་ལོང་དུ་འཕྱུར་ཡོང་ནས་མི་
དེ་བསྣུབས་པ་དང་། ཁོ་ལ་རྨི་ལམ་ཡུན་རིང་པོ་རྨིས་ཀྱང་། ཁོ་གཉིད་སད་ནའང་འདྲ། རྨི་
ལམ་རྨིས་ནའང་འདྲ། ཁོས་དབུགས་འཚང་བའི་སྒྲ་དེ་དང་ལྕེ་རྩུབ་པོ་དེས་ཁོ་ལ་ལྕེ་ལྡག་
རྒྱག་པར་ཡོང་རྒྱུ་སྔ་ཕྱི་བར་གསུམ་དུ་བསྒུགས་ནས་བསྡད།
ཁོས་དབུགས་འཚང་བའི་སྒྲ་དེ་མ་ཐོས་པར་རྨི་ལམ་གྱི་ཞིང་ཁམས་ནས་དལ་བུར་
གཉིད་ལས་སད་པ་དང་། ལྕེ་ཞིག་གིས་ཁོའི་ལག་པའི་སྟེང་ལ་ལྕེ་ལྡག་རྒྱག་བཞིན་ཡོད་
པ་ཚོར། ཁོས་ཁ་རོག་ལ་བསྒུག་ཅིང་། སྤྱང་ཀིས་ག་ལེར་ངང་ཁོའི་ལག་པའི་སྟེང་དུ་སོ་
བཙུགས་ཡོང་བ་དང་། དེ་ནས་སོ་འཛུགས་ཤུགས་ཆེ་རུ་བཏང་། སྤྱང་ཀིས་མཐའ་མཇུག་
གི་ཤེད་ཤུགས་ལྷག་མ་ཡོད་རྒུ་བཏོན་ནས་ཡུན་རིང་བསྒུག་པའི་དངོས་པོ་དེའི་སྟེང་དུ་སོ་
བཙུགས་མོད། མི་དེས་ཀྱང་ཡུན་རིང་བསྒུགས་ཤིང་སོ་བཏབ་ནས་རྨ་བཟོས་པའི་ལག་པ་
དེས་སྤྱང་ཀིའི་སོ་རྙིལ་ནས་འཇུས། དེ་ནས་སྤྱང་ཀིས་ཤུགས་མེད་བཞིན་དུ་འཕག་འཚག་
དལ་བུ་རུ་རྒྱག་པ་དང་། མི་དེའི་ལག་པས་ཤུགས་མེད་བཞིན་དུ་བཙིར་སྐབས། ཁོའི་ལག་
པ་ཡ་གཅིག་ག་ལེར་བརྐྱངས་ནས་བཟུང་ཐེངས་གཅིག་ལ་སྤྱང་ཀི་བཟུང་། སྐར་མ་ལྔ་
སོང་རྗེས་མི་དེས་གཟུགས་པོའི་ལྗིད་ཚད་ཡོངས་རྫོགས་སྤྱང་ཀིའི་སྟེང་དུ་མནན་པ་དང་།
ཁོའི་ལག་པར་སྤྱང་ཀི་སྐེ་བཙིར་བཏང་ནས་གསོད་པའི་ཤུགས་ལྡེང་བགྱི་མེད་ཀྱང་། ཁོས་
ངོ་གདོང་སྤྱང་ཀིའི་མིད་པའི་སྟེང་དུ་དམ་པོར་འབྱར་ཞིང་། ཁའི་ནང་དུ་སྤྱང་ཀིའི་སྤུ་
ཡིས་ཁེངས། ཆུ་ཚོད་ཕྱེད་ཀ་སོང་རྗེས་མིད་པར་གཤེར་ཁུ་ཚ་ལམ་ལམ་བྱེད་པ་ཞིག་དལ་
བུར་འཛུལ་བ་མི་དེས་ཚོར་བ་དེ་ནི་ཁོའི་ཕོ་བར་ཞ་ཉེའི་ཁུ་བ་བཙན་ཤུགས་ཀྱིས་བླུགས་
པ་ལྟར་ཞིམ་པོ་མེད་པ་མ་ཟད། འདུན་སྟོབས་རང་ལ་བརྟེན་ནས་ཨུ་ཚུགས་ཀྱིས་བླུགས་
པ་ཞིག་ཡིན་ཞིང་། རྗེས་སུ་མི་དེ་འགྲེ་ལྡོག་གཅིག་བརྒྱབ་ནས་གན་རྐྱལ་མར་གཉིད་ཁུག་
པ་རེད།
ན་ཀྲ་འཛིན་གྲུ “བྷད་ངྷི་ཧྥོར་ཊི་རྟགས་ཅན” གྱི་སྟེང་དུ་ཚན་རིག་རྟོག་ཞིབ་རུ་ཁག་
གི་མི་ཁག་ཅིག་ཡོད་པ་དེ་ཚོས་མཚོ་ཁར་སེམས་ཅན་ཁྱད་མཚར་པོ་ཞིག་ཡོད་པ་དེ་བྱེ་
ཐང་གཤམ་གྱི་ཆུ་ངོས་ཕྱོགས་སུ་ནུར་འགུལ་བྱེད་བཞིན་ཡོད་པ་གྲུ་གཟིངས་ཀྱི་གཅལ་སྟེང་
ནས་རིག་པ་རེད། དེ་ནི་སྲོག་ཆགས་ཅི་འདྲ་ཞིག་ཡིན་པ་དེ་ཚོས་དབྱེ་ཐབས་དང་བྲལ་
ཡང་། དེ་ཚོ་ཚང་མ་ཚན་རིག་ཞིབ་འཇུག་མཁན་ཡིན་སྟབས། གྲུ་གཟིངས་འཁྲིས་ཀྱི་ན་
ཀྲ་འཛིན་གྲུ་ཆུང་ཆུང་ཞིག་ལ་ཞུགས་ཏེ་མཚོ་ཁར་ལྟ་ཞིབ་བྱེད་པར་བསྐྱོད། དེ་འཕྲལ་དེ་
ཚོས་སྲོག་ཆགས་གསོན་པོ་ཞིག་རྙེད་ཀྱང་། དེ་གང་ཟག་མི་རིན་པོ་ཆེ་རེད་ཅེས་དེ་ཚོས་
ཤོད་ཐབས་དང་བྲལ། དེའི་མིག་གིས་མི་རིག་པ་དང་དྲན་པ་ཉམས་ལ། འབུ་ཆེན་པོ་ཞིག་
ལྟར་དལ་བུར་འགུལ་བཞིན་མདུན་བསྐྱོད་བྱེད། དེས་ཤེད་ཤུགས་ཅི་ཙམ་བཏོན་རུང་ནུས་
པ་ཐོན་བགྱི་མེད་མོད། མཚམས་གཏན་ནས་མི་འཇོག་པར་འཁྱོར་ལིང་ལིང་ངང་མདུན་
ཕྱོགས་སུ་ནུར་བར་བྱེད་ལ། དེའི་ནུར་འགུལ་བྱེད་སྟངས་ལྟར་ན་ཆུ་ཚོད་གཅིག་ལ་གོག་
བགྲོད་དབྱིན་ཁྲེ་ཉི་ཤུ་ཙམ་བྱེད་ཐུབ་བགྱི་ཡོད་པ་རེད།
གཟའ་འཁོར་གསུམ་སོང་རྗེས། མི་དེ་ན་ཀྲ་འཛིན་གྲུ “བྷད་དྷི་ཧྥོར་ཊི་རྟགས་ཅན”
ཞེས་པའི་ཉལ་ས་ཞིག་ན་ཉལ་ཏེ་སྐམ་ཞིང་རིད་པའི་འགྲམ་པ་གཉིས་ཀྱི་སྟེང་ནས་མཆི་མ་
བཞུར་བཞིན་དུ། ཁོ་དང་མི་གཞན་ཞིག་གིས་མྱངས་པའི་ལོ་རྒྱུས་མཐའ་དག་བཤད་པ་དང་
ཆབས་ཅིག་ཁོས་གསལ་ལ་མི་གསལ་དང་སྔ་ཕྱི་འབྲེལ་མི་ཆགས་པའི་ཐོག་ནས་ཁོའི་སྐྱེ་མའི་
སྐོར་དང་། ཉི་འོད་རབ་ཏུ་འཚེར་བའི་ལྷོ་ཁ་ལེ་ཧྥོ་ནེ་ཡའི་སྐོར་དང་། དེ་བཞིན་དུ་སོ་ལོ་ཤིང་
དང་མེ་ཏོག་སྟུག་པོའི་ཁྲོད་ཀྱི་ཁོའི་ཁྱིམ་གཞིས་སྐོར་བཅས་གླེང་བ་རེད།
ཉིན་འགའ་ལས་མ་སོང་བར་ཁོས་ཚན་རིག་མཁས་ཅན་དང་གྲུ་པ་དེ་རྣམས་དང་
ལྷན་དུ་སྒྲོག་ཙེ་གཅིག་གི་སྟེང་དུ་ཟས་ཟ་བ་དང་། ཁོས་འགྲམ་ཆུ་ཤོར་ནས་བཟོད་མི་ཐུབ་
པའི་ངང་མདུན་དུ་བསྒྲིགས་པའི་ཟས་ཞིམ་པོ་མང་པོ་དེ་རྣམས་ལ་ལྟ་ཞིང་། དེ་གཞན་གྱི་
ཁའི་ནང་ཟོས་པར་སེམས་འཚབ་ངང་ལྟ་བར་བྱེད། གཞན་གྱིས་ཟས་ཁམ་གང་མིད་འཁྱུར་
གཏོང་རིམ་བཞིན་ལ་ཁོའི་མིག་ལས་ཕངས་སེམས་གཏིང་ནས་སྐྱེས་པའི་མདངས་ཤིག་
ཤར་བགྱི་ཡོད་ཅིང་། ཁོ་རིག་པ་ཧ་ཅང་གསལ་པོ་ཆགས་ཡོད་ཀྱང་། ཟས་ཟ་དུས་ལ་སླེབས་
རིམ་བཞིན་དུ་རང་དབང་མེད་པར་འཁོན་སེམས་སྐྱེ་བགྱི་ཡོད་པ་རེད། ཁོ་འཇིགས་སྣང་
གིས་ཟིན་ཏེ་འབྲུ་རིགས་མགྱོགས་པོ་རྫོགས་དོགས་ཁོ་ནར་སྐྲག་ནས་མ་བྱན་དང་། གྲུའི་
བང་གཞོལ་སྟེང་གི་ཞབས་ཞུ་བ་དང་། གྲུ་དཔོན་བཅས་ལ་ཟས་རིགས་བཀར་འཇུག་བྱེད་
ཚད་འདྲི་བ་དང་། ཁོ་ཚོས་ཁོ་ལ་ཁག་ཐེག་གྲངས་མེད་བྱས་ན་ཡང་ཁོ་ནི་སྔར་བཞིན་
ཡིད་མ་ཆེས་པར་མགོ་བདེ་པོས་བཀར་ཁང་གི་ཉེ་འགྲམ་དུ་ངོ་བསྐྱོད་ཀྱིས་ལྐོག་ཏུ་ལྟ་ཞིབ་
བྱེད་པ་རེད།
མི་དེ་ཤ་རྒྱགས་སུ་འགྲོ་བཞིན་ཡོད་པ་ལྟར་སྣང་ལ། ཁོ་ཉིན་རེ་བཞིན་ཤ་རྒྱགས་སུ་
ཕྲན་བུ་འགྲོ་བགྱི་ཡོད། ཚན་རིག་ཞིབ་འཇུག་པ་ཀུན་གྱིས་མགོ་བོ་གཡུག་གཡུག་བྱེད་
བཞིན་དུ་དེ་ཚོའི་རིགས་པའི་གཞུང་ལུགས་བཏོན་ཡོང་། དེ་ཚོས་མི་དེར་ཟས་ཀྱི་ཚད་གཞི་
བཟོས་ཀྱང་། ཁོའི་སྐེད་པ་ནི་མུ་མཐུད་དེ་སྦོམ་དུ་འགྲོ་བ་དང་། ལུས་རྒྱགས་པ་ལ་ཧང་སང་
དགོས་པ་ཆགས།
གྲུ་པ་ཚང་མས་གད་མོ་ཁ་ཟུམ་མི་ཐུབ་པ་དགོད་བཞིན་དེ་ཚོས་ཧ་ཅང་གསལ་པོ་ཤེས་
པ་དང་། ཚན་རིག་མཁས་ཅན་དེ་རྣམས་ཀྱིས་ཁོ་ལ་ལྟ་ཞིབ་བྱེད་མཁན་བཏང་བ་དེ་ཚོས་
ཀྱང་མི་དེའི་བྱེད་སྟངས་དེ་ཤེས་བགྱི་ཡོད། ཁོས་ཞོགས་ཟས་ཟོས་རྗེས་ཉབ་བེ་ཉོབ་བེར་
འགྲོ་བ་མ་ཟད། སྤྲང་པོ་བཞིན་དུ་གྲུ་པ་ཞིག་ལ་ལག་པ་རྐྱོང་བ་དེ་ཚོས་ཤེས་ཤིང་། གྲུ་པ་
དེས་གད་མོ་དགོད་བཞིན་དུ་ཁོ་ལ་རུ་ཊི་མཁྲེགས་པོ་ཞིག་སྟེར་བ་ཁོས་རྔམས་སྟབས་ཀྱིས་
ལེན་ཞིང་། སེར་སྣ་ཅན་གྱིས་གསེར་ལ་ལྟ་བ་ལྟར་དེ་ལ་ཧྲིག་གེར་བལྟས་རྗེས་འོག་འཇུག་
གི་ནང་དུ་འཇུག་པར་བྱེད། གད་མོ་དགོད་བཞིན་པའི་གྲུ་པ་གཞན་དག་གིས་ཀྱང་ཁོ་ལ་
རྔན་པ་གཅིག་མཚུངས་སྟེར་བགྱི་ཡོད།
ཚན་རིག་ཞིབ་འཇུག་པ་དེ་རྣམས་བག་ཡོད་གཟབ་ནན་ལྡན་པ་དང་། དེ་ཚོས་ཁོར་
ཅི་འདོད་ལྟར་བྱེད་དུ་འཇུག་ཀྱང་། ཁོའི་ཉལ་ཁྲིར་ལྐོག་ཏུ་ཞིབ་བཤེར་ཡང་ཡང་བྱེད་ཅིང་།
མི་དེའི་ཉལ་ཁྲིའི་སྟེང་དང་། ཕོ་ཁེབས་ཀྱི་ནང་དང་། ཁུག་ཀྱོག་གང་ས་བཅས་སུ་རུ་ཊི་
སྐམ་པོ་བྱུར་པོར་བཀང་ནས་བཞག་ཡོད་མོད། ཁོའི་དྲན་པ་ཤིན་ཏུ་གསལ་པོ་ཡོད། ཁོའི་
བྱེད་སྟངས་དེ་ནི་སླར་མུ་གེ་ཐོན་སྲིད་པར་དོགས་ཟོན་བྱས་པ་ཞིག་རེད། ཚན་རིག་ཞིབ་
འཇུག་པ་དེ་ཚོས་མི་དེ་རྣམ་ཀུན་ལྟར་གསོས་ཐུབ་ཅེས་སྨྲ་བ་དང་། དོན་ལ་ཡང་དེ་ལྟར་
བྱུང་ཞིང་། ན་ཀྲ་འཛིན་གྲུ” བྷད་དྷི་ཧྥོར་ཊི་རྟགས་ཅན” གྱིས་སན་ཧྥུ་རན་སི་སེ་ཁོ་མཚོ་
ཁུག་ཏུ་གཏིང་ལྕགས་མ་གཡུགས་ཀྱི་གོང་ལ་ཁོ་མི་ཐང་མ་ཐང་རྐྱང་ལ་གྱུར་པ་རེད།

གསེར་ལུང་།

འདིར་ནི་གྲོག་རོང་གི་གཡུ་མདོག་ལྟེ་བ་ཡིན་པ་དང་། རེངས་པོར་གྲུབ་པའི་གཡང་
གཟར་དག་ནི་འདི་གར་སླེབས་ཚེ་ཁོད་ཡངས་པར་གྱུར་ཅིང་། བློ་གཤོགས་ཆེ་བའི་ཉམས་
དེ་བསྒྱུར་ནས་ལོ་མས་བཀབ་པའི་ཡུལ་ཁམས་ཆུང་ཆུང་ཞིག་གྲུབ་པ་དེ་ལས་སྐྱིད་པ་དང་།
ཉམས་རྒྱས་དང་། འཇམ་མཉེན་བཅས་ཀྱི་ཡོན་ཏན་ཞིག་མངོན་པར་བྱེད། དེ་གའི་ཐམས་
ཅད་གཉིད་དུ་ཡུར་ཏེ། ཐ་ན་གུ་དོག་པའི་ཆུ་ཕྲན་གྱིས་ཀྱང་ལང་ལོང་དུ་འཕྱུར་བཞིན་རྒྱུག་
རྒྱུ་མཚམས་བཞག་སྟེ། ཁ་ཁུ་སིམ་པོའི་རྫིང་ལ་འགྱུར་བགྱི་ཡོད། རྭ་ཅོར་ཡལ་ག་ཧ་ཅང་
མང་པོ་ཡོད་པའི་ཤ་བ་ཕོ་ཐང་དམར་སྨུག་ཅིག་གིས་མགོ་བོ་དམའ་བར་དུད་པ་དང་། མིག་
ཕྱེད་ཟུམ་ཞིང་། པུས་མོའི་མཚམས་བར་སླེབས་པའི་ཆུའི་ནང་དུ་ལངས་ཏེ། གཉིད་ལྕོག་
རྒྱག་བཞིན་མཆིས།
ཆུ་འགྲམ་ནས་མགོ་བཙུགས་ཏེ་རྫིང་གི་གཞོགས་གཅིག་ལ་སྤང་ཆུང་ཆུང་ཞིག་ཡོད་
པ་དང་། བསིལ་ལ་མཉེན་ཞིང་སྲ་བའི་སྔོ་ལྗང་སྤང་གིས་གཡང་གཟར་གྱི་ཞབས་བར་ཁྱབ།
ཆུ་རྫིང་གི་ཕ་རོལ་ཏུ་ས་ལྡེབས་ཁོད་སྙོམས་པོ་ཞིག་ཡོད་པ་དེ་མདུན་གྱི་གཡང་གཟར་ལ་
གཏད་ནས་ཡར་ལ་འགྲེངས། ས་ལྡེབས་སུ་རྩྭ་གསར་གྱིས་གཡོགས་པ་དང་། རྩྭ་དང་མེ་ཏོག་
སྣ་ཚོགས་ཐགས་སུ་བཀྲ་བར་གང་སར་ལི་དམར་དང་། རྒྱ་སྨུག་དང་། སེར་ཆེན་བཅས་
ཀྱིས་ཁ་དོག་རྣམ་པར་བཀྲ་བར་བྱས། སྤང་རིའི་གཤམ་ནི་གྲོག་རོང་ཁུ་སིམ་ཡིན་པ་དེས་
མིག་ལམ་ཡང་བསྒྲིབས། གཞོགས་གཉིས་ཀྱི་གཡང་གཟར་གློ་བུར་དུ་རུབ་པ་དང་། གྲོག་
རོང་གི་མཐའ་སྣེར་རྡོ་ཡིས་ཁེངས་ཤིང་། རྡོ་སྟེང་དུ་སྔོ་དྲེག་ཆགས་ལ། འཁྲི་ཤིང་དང་། སྦ་
ཤིང་དང་། ཤིང་གི་ཡལ་ག་བཅས་ལས་གྲུབ་པའི་ཡོལ་བ་ལྗང་ཁུས་གཡོགས། གྲོག་རོང་གི་
ཐོད་ནས་བལྟས་ཚེ། ཐག་རིང་དུ་རི་བོ་རིམ་པས་བརྩེགས་པ་དང་། ཐག་རིང་གི་གསོམ་ཤིང་
གིས་ཡོངས་སུ་ཁྱབ་པའི་རི་འདབས་རྒྱ་ཆེན་ཡང་ཡོད། རྒྱང་རིང་ལ་ཡང་བསྐྱར་བལྟས་ཚེ་
དབྱི་སི་ལམ་གྱི་ལྕོག་རིང་རྩེ་རྣོ་དང་འདྲ་བའི་དངུལ་དཀར་ལྷུན་པོ་ནི་གནམ་མཐའི་སྤྲིན་
དཀར་དང་འདྲ་བར་རྒྱུན་གཏན་ཁ་བས་གཡོགས་ཤིང་། གཟི་རྔམ་ཆེན་པོས་ཉི་འོད་ལྡོག་
འཕྲོ་བྱེད་བཞིན་ཡོད།
གྲོག་རོང་གི་ནང་དུ་ཐལ་རྡུལ་མེད་པར་ཤིང་ལོ་དང་མེ་ཏོག་ནི་དྲི་མེད་དྭངས་གཙང་
ཡིན། རྩྭ་གསར་ནི་ངང་སྤུ་དང་འདྲ། རྫིང་བུའི་སྟེང་དུ་སྦྱར་དཀར་གསུམ་ཡོད་པ་དང་།
ཁུ་སིམ་པའི་མཁའ་རླུང་གི་ཁྲོད་དུ་གངས་ལྟར་དཀར་བའི་ཤིང་བལ་ལྷབ་ལྷུབ་ཏུ་འབབ།
སྤང་རིའི་སྟེང་དུ་ཆང་དྲི་དང་ལྡན་པའི་ལོ་དམར་ཤིང་གི་མེ་ཏོག་གིས་མཁའ་རླུང་ནང་
དཔྱིད་ཀའི་དྲི་ངད་ཀྱིས་ཁེངས་ཤིང་། དེ་ཚོའི་ཉམས་མྱོང་ཕུན་སུམ་ཚོགས་པའི་ལོ་མས་
སྤྱང་པོའི་སྒོ་ནས་གྱེན་སྒྲིལ་བྱེད་མགོ་བཙུགས་ཏེ། འཆར་ལ་ཉེ་བའི་དབྱར་ཁའི་ཐན་སྐྱོན་
ལ་དོགས་ཟོན་བྱས། སྤང་རིའི་སྟེང་གི་ས་ཆ་ཁོད་ཡངས་སུ་འཕུར་བསྐྱོད་བྱེད་མཚམས་
ཧོབ་སྟེ་བཞག་པའི་ཕྱེ་མ་ལེབ་ཁྲ་ཁྲ་མང་པོས་འདར་འཁྲུག་འཁྲུག་བྱེད་པ་ནི་ཡང་བསྐྱར་
འཕུར་རྩིས་བྱེད་པ་དང་འདྲ། སྐབས་རེར་ད་དུང་ལྗོན་ཤིང་ཁྲོད་ཀྱི་ཤིང་ཨ་ཙ་ར་མ་དྷེ་ལོང་
ཎ་མཐོང་ཐུབ་ཅིང་། དེ་ཚོ་སྡོང་པོའི་འོག་ཏུ་ལྗང་སྐྱ་ནས་དམར་སྨུག་ལ་བསྒྱུར་བཞིན་ཡོད་
ཅིང་། དེ་ཚོའི་སྤོས་ཤེལ་ལྟ་བུའི་མེ་ཏོག་དུང་ཆེན་ཁ་ཕྲེང་བ་དང་ཕྲེང་བ་བྱས་པ་ལས་དྲི་
ཞིམ་གྱི་ངད་འཐུལ་ཡོང་། མེ་ཏོག་དུང་ཆེན་ཁ་དེ་ཚོའི་ཁ་དོག་ངང་སྐྱ་ཡིན་པ་དེ་རྣམས་
དབེན་པའི་རི་ཁུག་ནང་གི་ལུག་མཉེ་མེ་ཏོག་དང་བཟོ་ལྟ་འདྲ་བ་དེ་ལས་དྲི་ཞིམ་ཐུལ་ལ།
དཔྱིད་ཀའི་བསིལ་མངར་གྱི་དྲི་མཆོག་འཐུལ་བར་བྱེད་དོ། །
རླུང་བུ་ཕྲན་བུ་ཡང་མེད། མཁའ་རླུང་གི་ཁྲོད་དུ་དྲི་མ་བཟང་པོས་སྐྱེ་བོ་མྱོས་པར་བྱེད།
གལ་སྲིད་མཁའ་རླུང་བཞའ་ཚན་ཆེ་དྲགས་པ་ཡིན་ན། དྲི་ཞིམ་དེ་ལྟ་བུར་ཞེན་པ་ལོག་པ་
ཡང་སྲིད། འོན་ཏེ་མཁའ་རླུང་ཤིན་ཏུ་ཁམས་དྭངས་པ་དང་སྲབ་པོ་རེད། རླུང་ཁམས་ཆེན་
མོའི་ཁྲོད་དུ་སྐར་འོད་བཞུ་བ་དང་འདྲ་བར་ཉི་འོད་ཀྱིས་དྲོ་སོབ་སོབ་ཏུ་གྱུར་ཅིང་། མེ་ཏོག་
གི་དྲི་བསུང་སིམ་པར་གྱུར།
སྐབས་སྐབས་སུ་ཕྱེ་མ་ལེབ་གཅིག་ཉིན་སྲིབ་འདྲེས་པའི་འོད་ཞགས་ཀྱི་ནང་དུ་
ཕར་འཕུར་ཚུར་འཕུར་བྱེད་པ་དང་། ཕྱོགས་བཞིར་མི་རྣམས་གཉིད་ཁུག་པར་བྱེད་པའི་
རི་སྐྱེས་བུང་བའི་མགྲིན་སྒྲ་དམའ་པོ་འུང་འུང་དུ་གྲག ལོངས་སྤྱོད་ལ་ཉེན་ཆགས་བྱེད་
མཁན་འཁྱམ་པོ་དེ་ཚོས་སྟོན་མོའི་སྟེང་དུ་ཞི་དུལ་འཆམ་མཐུན་ངང་འཚང་ཁ་རྒྱག་ཅིང་།
རྩུབ་པོའི་ངང་ཁ་རྩོད་བྱེད་ཁོམ་ཙམ་ཡང་མེད། ཆུ་ཕྲན་གྱིས་དལ་བུར་ལུང་གཞུང་གི་
དཀྱིལ་གཤགས་དུས་ཤིན་ཏུ་ཁུ་སིམ་ཞིང་སྐབས་སྐབས་སུ་ཤང་ཤང་གི་ཆུ་སྒྲ་ཕྲན་བུ་སྒྲོག་
པར་བྱེད། ཆུ་སྒྲ་དེ་རིགས་ནི་ཉབ་བེ་ཉོབ་བེའི་གཏམ་ཤབ་ཤུབ་དང་འདྲ་བར། གཉིད་ལྕོག་
བརྒྱབ་མ་ཉིད་ལ་མི་གྲག་པ་དང་། གཉིད་ལས་སད་ཚེ་སླར་ཡང་གདངས་དབྱངས་མཐོ་རུ་
གཏོང་བ་རེད།
གྲོག་རོང་དེའི་ལྟེ་བར་ཐམས་ཅད་འཕྱོ་ལྡིང་ངེས་མེད་བྱེད་པ་ལྟར་སྣང་། ཉི་འོད་དང་
ཕྱེ་མ་ལེབ་ཀྱིས་ནགས་རྫོབ་ཁྲོད་དུ་བག་ཡངས་ངང་རྒྱུ་བར་བྱེད། བུང་བའི་མགྲིན་སྒྲ་དང་
ཆུ་ཕྲན་གྱི་ཤབ་ཤུབ་ནི་རེས་ཡོད་རེས་མེད་རེད། འགྱུར་ལྡོག་ངེས་མེད་ཀྱི་ཚོན་མདངས་
དང་རེས་ཡོད་རེས་མེད་ཀྱི་སྐད་སྒྲས་མཉམ་དུ་ངོ་མཚར་ཆེ་ལ། དཔོག་དཀའ་བའི་སང་
རས་བཏགས་པ་དང་འདྲ་བ་དེ་ནི་དེ་གའི་སྙིང་སྟོབས་རེད། དེ་ནི་ཞི་བདེའི་སྙིང་སྟོབས་
ཡིན་པ་དེས་འཆི་བ་མཚོན་པ་མ་ཡིན་པར། འཕར་ཚད་སྙོམས་པའི་ཚེ་སྲོག་མཚོན་པ་
དེས་ཁ་ཁུ་སིམ་ཡང་གོ་རྒྱུ་ཐོས་རྒྱུ་མེད་པ་མ་ཡིན་པ་དང་། གྲུང་ཤ་དོད་རུང་བྱ་སྤྱོད་མེད་
ཅིང་། དེ་ནི་སྐྱེ་སྟོབས་ཀྱིས་ཕྱུག་ལ་ཡང་ནི་ཁ་ཁུ་སིམ་པོར་གཉིད་ཁུག་པ་ཞིག་ཡིན་པ་
ལས། འཐབ་རྩོད་དང་སྡུག་བསྔལ་གྱིས་ཁེངས་པའི་འཚོ་བ་ཚ་དྲག་པོ་མ་རེད། དེ་གའི་
སྙིང་སྟོབས་ནི་ཞི་བདེའི་འཚོ་བའི་སྙིང་སྟོབས་ཡིན་པ་དེས་གྲ་རྒྱས་ཀྱི་སྐྱིད་པོ་དང་ཚིམ་
པོའི་ནང་མྱོས་ནས། རྒྱང་རིང་གི་དམག་འཁྲུག་སྐོར་གྱི་འཆལ་གཏམ་གྱིས་དེ་ལ་ཅ་ཟིང་
བཟོས་མེད་དོ། །
རྭ་ཅོར་ཡལ་ག་ཧ་ཅང་མང་བའི་ཤ་བ་ཕོ་ཐང་དམར་སྨུག་དེ་ཡུལ་དེ་གའི་སྙིང་སྟོབས་
དེ་རིགས་ཀྱི་དབང་དུ་གྱུར་ནས། པུས་མོར་མ་སླེབས་ཙམ་གྱི་གཙང་ཞིང་བསིལ་བའི་རྫིང་
ཆུའི་ནང་དུ་གཉིད་ལྕོག་རྒྱག་པར་བྱེད། དེ་གར་སྦྲང་ནག་གིས་དེ་ལ་བསུན་པོ་བཟོ་བགྱི་
མེད་པ་དང་འདྲ་ཞིང་། དེ་པ་དངོས་གནས་ངལ་གསོས་པར་གྱུར། སྐབས་རེར་ཆུ་ཕྲན་
གཉིད་ལས་སད་ནས་ཤབ་ཤུབ་ཀྱི་སྒྲ་དམའ་པོར་སྒྲོག་པར་བྱེད་ཀྱང་། ཉབ་ཉོབ་ངང་དཀྲུག་
དཀྲུག་བྱས་པ་ཙམ་ཡིན་ཏེ། དེ་ནི་ཆུ་ཕྲན་གྱིས་གཉིད་ཁུག་པ་མཐོང་ནས་དེ་ལ་ལེ་བདའ
ལབ་ལོབ་བྱས་པ་ཙམ་ཞིག་ཡིན་པ་དེས་སྔ་ས་ནས་ཤེས་བགྱི་ཡོད།
རྗེས་སུ་ཐེངས་ཤིག་ཤ་བ་ཕོ་ཐང་དེས་རྣ་བ་ཀེར་བ་དང་། འཚབ་ཤ་ལངས་ཏེ་མྱུར་བ་
མྱུར་དུ་སྐད་སྒྲའི་ཡོང་ཁུངས་བཤེར་འཚོལ་བྱས། དེས་ཁ་ཕྱིར་བསྐོར་ནས་གཤམ་གྱི་གྲོག་
རོང་ལ་གཏད་དེ། རྫི་རྣོ་བའི་སྣ་ཁུང་སྒུལ་ནས་སྣོམ་པར་བྱེད། དེའི་མིག་གིས་ཆུ་ཕྲན་གྱི་
དཀྱིལ་གཤགས་པའི་ཡོལ་བ་ལྗང་ཁུ་དེའི་མཐིལ་མ་མཐོང་ན་ཡང་། དེའི་རྣ་བས་མིའི་སྐད་
སྒྲ་བརྟན་པོ་སྣ་གཅིག་མ་ཞིག་ཐོས། དེ་འཕྲལ་དེས་ལྕགས་དང་རྡོ་རྡུང་ཁ་ཐེབས་པའི་སྒྲ་
རྣ་བར་གཟན་པོ་ཐོས། སྒྲ་དེ་ཐོས་མ་ཉིད་དུ་དེ་གློ་བུར་དུ་འདྲོགས་ནས་སྣ་ཡིས་དབུགས་
འབུད་བཞིན་དུ་ལམ་སང་ཆུའི་ནང་ནས་སུག་བཞི་མཁའ་ལ་འཕགས་ནས་སྤང་སྟེང་དུ་
མཆོངས་ཏེ། ངང་སྤུ་དང་འདྲ་བའི་རྩྭ་གསར་གྱི་ཁྲོད་དུ་ལངས་པ་དང་། རྣ་བ་ཀེར་ཞིང་སླར་
ཡང་མཁའ་རླུང་གི་ཁྲོད་དུ་དྲི་སྣོམ་ཙམ་བྱས། དེ་ནས་དེས་ཁ་རོག་ངང་སྤང་ཆུང་ཆུང་ཞིག་
བརྒལ་རྗེས། སླར་ཡང་འགྲོ་མཚམས་བཞག་ནས་གཟབ་ནན་བགྱིས་རྗེས། ཐེའུ་བྲང་བཞིན་
དུ་གོམ་པ་བདེ་ལྕག་འཁྱུག་པོ་སྒྲ་མེད་པར་སྤོས་ཏེ། གྲོག་རོང་གི་ཕ་མཐར་མི་སྣང་བར་གྱུར།
ད་ཆ་རྟིང་ལྕགས་བརྒྱབ་པའི་ལྷམ་མཐིལ་གྱིས་རྡོའི་སྟེང་དུ་སྤོས་པའི་སྒྲ་ཐོས་རྒྱུ་ཡོད་
པ་དང་། མི་དེའི་སྐད་སྒྲ་ཡང་ཇེ་གསལ་དུ་སོང་བ་དེ་གླུ་སྒྲ་སྐད་གསང་མཐོན་པོ་ཞིག་ལ་
གྱུར་པ་ཇེ་ཉེ་ཇེ་གསལ་ལ་ཕྱིན་པར་བརྟེན། གཞས་ཚིག་ཀྱང་ཐོས་ཐུབ་པར་གྱུར་པ་སྟེ།
ཁ་ཕྱིར་སློག་ནས། ཁྱོད་ཀྱིས་ཁ་ཕྱིར་བསྐོར་དང་།
གནམ་བསྐོས་ཡིད་འོང་དེའུ་འབུར་དེ་ལ་གཏོད།
(སྡིག་ཉེས་ཀྱི་སྟོབས་ཤུགས་ལ། ཁྱོད་ཀྱིས་མཐོང་ཆུང་གྱིས་ཤིག)
གཡས་གཡོན་ལ་ལྟོས་ལས་སླར་ཡང་ཕྱོགས་བཞིར་ལྟོས་དང་།
སྡིག་ཉེས་ཀྱི་རྡོག་ཁྲེས་ས་ལ་བསྐྱུར་ཅིག
ཁྱོད་ལ་དཀོན་མཆོག་སྔ་པོར་མཇལ་བར་ངེས
གླུ་སྒྲ་དང་ཆབས་ཅིག་འཛེགས་སྒྲ་གྲག་ཡོང་བ་དང་། ཞི་བདེའི་དྲི་ངད་ཀྱང་ཤ་བ་ཕོ་
ཐང་དམར་སྨུག་གི་རྐང་རྗེས་དང་མཉམ་དུ་མེད་པར་གྱུར། ཡོལ་བ་ལྗང་ཁུ་གློ་བུར་རལ་
ནས། མི་ཞིག་གི་མགོ་བོ་ཕྱིར་ཕྱུང་སྟེ། འདི་གའི་སྤང་དང་། རྫིང་དང་། གསེག་ལ་ཡོ་བའི་
རི་ལྡེབས་བཅས་ལ་ལྟ་ཙམ་བྱས། ཁོ་ནི་ཟབ་བརླིང་བརྟན་གསུམ་བྱེད་མཁན་དེ་རིགས་
ཡིན་པ་དེས། སྔ་རྗེས་སུ་མཐའ་འཁོར་ལ་ལན་གཅིག་བལྟས་རྗེས། ཤིང་དང་རྡོ་རྐང་རེ་རེ་
བཞིན་ཞིབ་ལྟ་བྱས་ནས་ཆེས་ཐོག་མའི་བག་ཆགས་རགས་རིམ་དང་ཞིབ་བསྡུར་བྱས། དེ་
དུས་ཁོས་གཞི་ནས་ཁ་གདངས་ཏེ། བབ་བརླིང་དང་གསོན་ཉམས་ལྡན་པའི་སྒོ་ནས་བསྟོད་
བསྔགས་བྱས་པ་སྟེ།
“སྐྱེ་སྟོབས་ཀྱི་དཔལ་འབར་བ་དང་། ལྐོག་གྱུར་གྱི་གནས་རི་གྲགས་ཅན་དང་ཡུལ་
ལྗོངས་མཆོག་གྱུར། ཁྱེད་རང་གཟིགས་ཨང་། ཤིང་སྡོང་དང་། རྒྱུག་ཆུ་དང་། རྩྭ་སྔོན་དང་།
རི་ལྡེབས་བཅས་ནི་གཏེར་འཚོལ་མཁན་གྱི་དགའ་ཚལ་དང་། ཁེ་ཡོ་སི་པའི་ལྷ་ཡུལ་རེད།
འདྲེན་བྱེད་དུབ་ན་བསིལ་ངད་ལྡན་པའི་སྔོ་ལྗང་སྤང་ཡོད། འདི་གར་ངོ་མདོག་ཤོར་བའི
ནད་པར་སྟེར་བྱེད་ཀྱི་སྨན་ལེབ་ཟིང་སྐྱ་མེད། འདི་ནི་གཏེར་འཚོལ་མཁན་ལ་བཀོད་སྒྲིག་
བྱས་པའི་གསང་བའི་སྤང་ཡིན་པ་དང་། ངལ་བས་དུབ་པའི་བོང་བུ་ངལ་གསོ་ས་རེད།
ཨ་མའི་རོ།”
ཁོ་ནི་ཤ་རྩི་ཁམ་སེར་མདོག་ཅན་ཞིག་ཡིན་པ་དང་། ཞི་དུལ་ལ་དགོད་བྲོ་བ་དེ་ནི་
ཁོའི་ངོ་ཡི་ཁྱད་ཆོས་མངོན་གསལ་དོད་ཤོས་དེ་ཡིན་པ་འདྲ། དེ་ནི་འགྱུར་ལྡོག་མང་བའི་
ངོ་ཞིག་ཡིན་པ་དེ་ནང་སེམས་ཀྱི་བློ་ཁ་དང་ཆབས་ཅིག་ཏུ་འགྱུར་ལྡོག་ལམ་སང་འགྲོ་བ་
རེད། ཁོའི་ཁ་ངོ་ལས་ནང་སེམས་ཀྱི་འགྱུར་བ་མཐོང་ཐུབ། བསམ་བློ་སྣ་ཚོགས་ནི་མཚོ་
ངོས་ནས་བཞུད་པའི་དྲག་རླུང་དང་འདྲ་བར་ཁོའི་ངོ་ལ་ཆུ་རིས་འཕྱུར་བར་བྱེད། ཁོའི་སྐྲ་
ལོ་ཐར་ཐོར་དེ་ཟང་ཟིང་ཡིན་པ་དང་། སྐྲ་མདོག་དང་ཤ་རྩི་ཧ་ལམ་འདྲ་ཞིང་། གཉིས་ཀ་སྐྱ
བས་ཁ་དོག་ཅི་ཡིན་འཆད་པར་དཀའ། ཁོའི་འདྲེན་བྱེད་ཁོ་ན་སྔོ་བ་ལ་ཧང་སང་དགོས་པ་
དེ་ནི་ཁོའི་ལུས་ཀྱི་ཁ་དོག་ཡོངས་རྫོགས་མིག་དེ་གཉིས་ཀྱི་ནང་དུ་ལྡུག་པ་དང་འདྲ། དུས་
མཚུངས་སུ་མིག་དེ་གཉིས་ལ་སྤྲོ་སྣང་གི་འཛུམ་བག་དང་ལྡན་པ་དེ་ལ་བྱིས་པའི་རྣམ་དག་
དང་མཚར་སྣང་གི་ཉམས་ཀྱང་ཕྲན་བུ་ལྡན། འོན་ཏེ་དེའི་ནང་ནས་ཡང་ནི་ཉམས་མྱོང་
ལས་ཐོན་པའི་བབ་བརླིང་ངེས་ཤེས་དང་དཔའ་བརྟན་འདུན་སྟོབས་སྤོབས་པ་སྨྲ་བརྗོད་
ལས་འདས་པ་ཡང་མངོན།
ཁོས་སྔོན་ལ་འཁྲི་ཤིང་དང་སྦ་ཤིང་ལས་གྲུབ་པའི་སྒྲིབ་དངོས་ཀྱི་རྒྱབ་ནས་གཏེར་
འདོན་བཟོ་པས་སྤྱོད་པའི་རྐོ་མ་གཅིག་དང་། ཁྱེམ་གཅིག་དང་། གསེར་བཀྲུའི་ཐ་སྤག་
གཅིག་བཅས་ཕྱིར་དབྱུགས་རྗེས། འཛེགས་ཡོང་སྟེ་གུ་ཡངས་སར་མཆོངས། ཁོས་རས་ཀྱི་
འོག་འཇུག་ནག་པོ་ཞིག་དང་། པ་ཀིར་ཆེན་པོ་ཡོད་པའི་གུ་ཐུང་ཚོས་བུད་པ་གཅིག་གྱོན་
པ་དང་། རྐང་པར་གཟེར་མགོ་ལེབ་འཛེར་བའི་ཀོ་ལྷམ་ཆེན་པོ་ཞིག་གྱོན་ཞིང་། མགོ་ལ་ཞྭ་
མོ་བཙོག་པ་བཟོ་ལྟ་མེད་པ་ཞིག་གྱོན་པ་དེ་ནི་ཆར་རླུང་ལྷགས་རྒྱག་དང་ཉི་སྲེག་དུ་བདུག་
གྲངས་མེད་འཕོག་པ་ཞིག་ཡིན་པ་བལྟས་པ་ཙམ་གྱིས་ཤེས་ཐུབ། ཁོས་ཀེ་རེར་ལངས་ཏེ་
མིག་ཆེར་བགྲད་ནས་མཛེས་ལྗོངས་ངོ་མཚར་ཅན་དེ་ལ་ལྟ་བར་བྱེད་ཅིང་། སྤྲོ་བས་རྒྱས་
ཤིང་གཡོ་བཞིན་པའི་སྣ་ཁུང་བརྒྱུད་དེ། ཅི་དགར་རོལ་བའི་སྒོ་ནས་གྲོག་རོང་གི་མེ་ཏོག་
ལྡུམ་ར་དེའི་ནང་གི་དྲོད་འཇམ་དྲི་ངད་རྔུབ་འཐེན་བྱས། ཁོའི་འདྲེན་བྱེད་བགད་ནས་
ཐིག་སྔོན་པོ་ཞིག་ཏུ་ཟིམ་མེར་བྱས་པ་དང་། འཛུམ་མདངས་རྒྱས་ཤིང་མཆུ་ཡི་ཟུར་ཡང་
བཏེགས་ནས་འཛུམ་མདངས་མངོན་པར་བྱས། ཁོས་སྐད་གསང་མཐོན་པོས།
“འཕག་ཙམ་འཕག་ཙམ་བྱེད་པའི་ཁུར་མང་དང་། སྣང་བ་སྐྱིད་པའི་ལྕམ་པ། ངས་
དྲི་ངད་སྣོམ་དུས་དྲི་མ་མངར་སིལ་སིལ་རེད། ཁྱོད་རང་ཚོས་རྒྱ་སེ་མེ་ཏོག་གི་ཏིལ་མར་
དང་ཁེ་ལོན་གྱི་དྲི་ཞིམ་བྱུག་ཆུ་བཟོ་གྲྭའི་ཆེད་དུ་ཁ་ཕོ་ཤོད་ཤོག་ཅིག་དང་། འདི་གར་ནི་དེ་
ཀུན་ལ་རྩིས་རིན་ཅི་ཡང་མེད།"
ཁོ་ལ་ཆིག་ལབ་རྒྱག་པའི་གོམས་གཤིས་ཤིག་ཡོད། མ་གཞི་ཁོའི་འགྱུར་ལྡོག་ཤིན་ཏུ་
མྱུར་བའི་ངོ་ཡི་རྣམ་འགྱུར་དེ་རིགས་ཀྱིས་ཁོའི་བློ་ཁ་ཡོད་ཚད་ཕྱིར་མངོན་ན་ཡང་། ཁོའི་
ལྕེ་ཡིས་སྔར་བཞིན་རྗེས་སུ་ལུས་མི་འདོད་ཅིང་། ཁོ་བྷོ་སི་ཝེལ'གཉིས་པ་ཡིན་པ་ལྟར་དུ་
རྟག་པར་བསྐྱར་བཤད་ཐེངས་རེ་བྱེད་པ་རེད།
མི་དེ་རྫིང་གི་འགྲམ་དུ་ཉལ་ཏེ་ཆུ་ཡུན་རིང་བཏུངས། ཁོས” ཧ་ཅང་ཞིམ་པོ་
འདུག” ཅེས་ཆིག་ལབ་བརྒྱབ་ཅིང་། མགོ་བོ་བཏེགས་ཏེ་ཆུ་རྫིང་ཕར་ངོས་ཀྱི་རི་ལྡེབས་
ལ་ཅེར་ལྟ་བྱེད་ཀྱིན་དུ་ལག་རྒྱབ་ཀྱིས་མཆུ་འཕྱི་ཙམ་བྱས། རི་ལྡེབས་དེས་ཁོའི་ཡིད་ཀྱི་
དང་བ་འདྲེན་བཞིན་ཡོད། ཁོ་སྔར་བཞིན་དེ་གར་ཉལ་ནས་རིའི་གྲུབ་ཆར་དཔྱད་པ་ཞིབ་
ཚགས་ཡུན་རིང་བྱས། བྱང་ཆུབ་པའི་མིག་མདངས་ཀྱིས་རི་ལྡེབས་ནས་དུམ་བུར་བྱས་པའི་
ལུང་ཤུར་གྱི་ལྡེབས་ལ་ཡར་ལྟ་བྱས་རྗེས། ཁོ་ཡར་ལངས་ནས་རི་ལྡེབས་དེ་ལ་ཡང་བསྐྱར་ལྟ་
ཞིབ་ཐེངས་གཅིག་བྱས།
ཁོས “ངས་བྱས་ན་ཧ་ཅང་ཡག་པོ་འདུག” ཅེས་བསྡོམས་ཚིག་འགོད་བཞིན་དུ་རྐོ་
མ་དང་། ཁྱེམ་དང་། གསེར་བཀྲུའི་ཐ་སྤག་བཅས་ཡར་ལ་འཁྱེར།
ཁོ་རྫིང་གི་གཤམ་སྣེར་བསྐྱོད་དེ་བདེ་ལྕག་འཁྱུག་པོས་རྡོ་རེ་རེ་བྱས་ནས་ཆུ་ཕྲན་
ལ་བགམས་ཏེ་ཕྱིན། ཁོས་རི་ལྡེབས་ཀྱི་ཆུ་ཡོད་ས་ནས་འདམ་ཁྱེམ་མགོ་གང་བསྔོགས་ཏེ།
གསེར་བཀྲུའི་ཐ་སྤག་ནང་བླུགས་པ་དང་། ཙོག་པུར་བསྡད་དེ་ལག་པ་གཉིས་ཀྱིས་ཐ་སྤག་
བཏེགས་ནས། དེ་ཉིད་ཕྱེད་ཀ་ཆུའི་ནང་སྦངས་རྗེས། བདེ་ལྕག་ཧ་ཅང་འཁྱུག་པོས་ཐ་སྤག་
བསྐོར་ཏེ། བྱེ་འདམ་ནང་ཆུ་འཛུལ་དུ་བཅུག་ནས་སླར་ཡང་ཕྱིར་ཐོན་དུ་བཅུག་པ་རེད།
རྡོག་འབྲུ་ཅུང་ཆེ་བ་དང་ཅུང་ཡང་བ་དེ་ཚོ་ཆུ་ངོས་སུ་འཕྱོ་བ་ན། ཁོས་ཤིན་ཏུ་བྱང་བའི་སྒོ་
ནས་ཐ་སྤག་ཡོ་ཀྱོག་ཙམ་བྱས་ཏེ། རྡོག་འབྲུ་དེ་ཚོ་ཧྱང་ནས་ཕྱི་ལ་གཡེང་ཐོན་དུ་བཅུག་པ་
རེད། སྐབས་རེར་མགྱོགས་ཙམ་ཡོང་བ་བྱ་ཕྱིར། ཁོས་ཐ་སྤག་བརྟན་པོར་བཞག་སྟེ། མཛུབ་
མོས་རྡེའུ་ཆེ་བ་དང་རྡོ་ཧྲུག་བསྒྲུགས་ཏེ་ཕྱི་ལ་བསྐྱུར།
ཐ་སྤག་ནང་གི་དངོས་པོ་མགྱོགས་པོ་མི་སྣང་བར་གྱུར་རྗེས། བྱེ་མ་ཞིབ་ཞིབ་དང་རྡོ་
ཧྲུག་ཤིན་ཏུ་ཆུང་ཆུང་ལས་ལྷག་མེད། མཚམས་འདིར་སླེབས་དུས། ཁོས་བཀྲུ་རྒྱུ་ཤིན་ཏུ་
ནས་བག་ཕེབས་དང་ཞིབ་ཚགས་བྱེད། དེ་ནི་ཞིབ་བཀྲུ་ཡིན་སྟབས། ཁོས་ཞིབ་ཇེ་ཚགས་སུ་
བཀྲུ་བར་བྱེད་ཅིང་། ཐམས་ཅད་ཁོའི་ལྟ་ཞིབ་ཚོར་རྐྱེན་དང་ལག་རྩལ་ཞིབ་ཚགས་གནད་
ཁེལ་ལ་བརྟེན་མཐར། ཐ་སྤག་གི་ནང་དུ་ཧ་ལམ་ཆུ་ལས་གཞན་ཅི་ཡང་ལྷག་མེད། འོན་
ཏེ་ཁོས་བདེ་ལྕག་འཁྱུག་པོའི་ངང་ཐ་སྤག་ཕྱེད་ཙམ་བསྐོར་ནས་ཐ་སྤག་གི་ཁ་ནས་ཆུ་ཕྲན་
བུ་ནང་དུ་རྒྱུ་རུ་བཅུག་པས། ཐ་སྤག་གི་མཐིལ་དུ་སེག་ནག་བང་རིམ་གཅིག་ཡོད་པ་ཤེས།
སེག་ནག་བང་རིམ་དེ་ནི་རྩི་ལྟར་སྲབ་ཅིང་། ཁོས་བརྟག་དཔྱད་ཞིབ་ཆ་ཐེངས་གཅིག་བྱས་
པས། དེའི་ཁྲོད་དུ་གསེར་བྱེ་ཆུང་ཆུང་རྡོག་འབྲུ་གཅིག་ཡོད། ཁོས་ཆུ་ཕྲན་བུ་ཐ་སྤག་གི་
མཐའ་ནས་འཛུལ་དུ་བཅུག་ནས། མྱུར་བར་ཐ་སྤག་ལན་གཅིག་སྒུལ་ཏེ། ཐ་སྤག་གི་མཐིལ་
ལ་ཆུ་བཤལ་བཏང་ནས་སེག་ནག་ཕར་སློག་ཚུར་སློག་ཡང་ཡང་བྱས་པས་ངལ་བ་འབྲས་
མེད་དུ་མ་སོང་བར། ཁོས་ཡང་བསྐྱར་གསེར་བྱེ་ཆུང་ཆུང་གཅིག་རྙེད།
དེ་དུས་གསེར་བཀྲུ་ཤིན་ཏུ་ནས་ཞིབ་ཚགས་སུ་གྱུར་ནས། ཞིབ་ཚགས་ཀྱི་ཚད་དེ་རྣམ་
ཀུན་གསེར་བཀྲུ་བར་མཁོ་ཚད་ལས་ཀྱང་བརྒལ། ཁོས་སེག་ནག་ཕྲན་བུ་ཕྲན་བུ་རེ་བྱས་
ཏེ་ཐ་སྤག་གི་མཐའི་ཕྱི་ལ་གཡེང་བ་དང་། བྱེ་འདམ་ཡོད་ཚད་ལ་ཁོས་ཞིབ་བཤེར་ཕྲ་ཞིབ་
བྱེད་དགོས་པར་བརྟེན། ཕྱིར་མ་གཡེང་གོང་ལ་བྱེ་སག་རྡོག་བུ་རེ་རེ་བཞིན་ཚང་མ་ཁོས་
དངོས་སུ་རིག་པ་བྱས། ཁོས་ཤིན་ཏུ་གཟབ་ནན་གྱི་སྒོ་ནས་སེག་ནག་དེ་ཚོ་ཕྲན་བུ་ཕྲན་བུ་
རེ་བྱས་ཏེ་ཤུད་ཐོན་བྱེད་དུ་བཅུག་པ་རེད། དེ་དུས་ཐ་སྤག་གི་མཐའ་ནས་གསེར་བྱེ་ཁབ་རྩེ་
ཙམ་ཞིག་རྙེད། ཁོས་ཆུ་ལྟག་ལོག་རྒྱག་ཏུ་བཅུག་པས། གསེར་བྱེ་དེ་ཡང་ཐ་སྤག་གི་མཐིལ་
དུ་ལོག་སླེབས། དེ་ལྟར་ཁོས་སླར་ཡང་རྡོག་འབྲུ་གཅིག་རྙེད་པ་དང་། དེ་འཕྲལ་སླར་ཡང་
རྡོག་འབྲུ་གཅིག་རྙེད། ཁོས་གཟབ་གཟབ་སིལ་སིལ་ངང་གསེར་བྱེ་དེ་ཚོ་བསྲུང་བ་ནི་ལུག་
རྫིས་ལུག་ཁྱུ་འཚོ་བ་དང་འདྲ་བར། དེའི་ཁྲོད་ནས་གཅིག་ཀྱང་མ་ཤོར་བ་བྱས་མཐར། དང་
པོའི་བྱེ་འདམ་ཐ་སྤག་གང་ཡོངས་རྫོགས་གཡེང་ཕྱིན་ནས། གསེར་བྱེ་རྡོག་འབྲུ་ཁ་ཤས་
དེ་རྣམས་ལས་ལྷག་མེད་པ་རེད། ཁོས་གྲངས་ཀ་ཞིག་བརྒྱབ་པ་དང་། དཀའ་ལས་དེ་ཙམ་
བརྒྱབ་རྗེས། ཐ་སྤག་ནང་གི་ཆུ་ལན་གཅིག་བསྐོར་ཏེ། སྐད་ཅིག་ཉིད་དུ་དེ་ཀུན་ཆུ་ཕྲན་གྱི་
ནང་དུ་བཤོས།
འོན་ཏེ་ཁོ་ཡར་ལངས་དུས་མིག་སྔོན་པོའི་ནང་དུ་ཞེ་འདོད་ཀྱིས་ཁེངས་ནས་འོད་
ཆེམ་ཆེམ་འཕྲོ་བར་བྱེད། ཁོས “རྡོག་འབྲུ་བདུན” ཞེས་སྐད་གསང་མཐོན་པོས་ཆིག་
ལབ་བརྒྱབ་ཅིང་། དེ་ནི་ཁོས་དཀའ་ལས་མང་པོ་བརྒྱབ་ནས་རྙེད་པ་ཞིག་ཡིན་རུང་། ཡང་
ནི་གང་བྱུང་དུ་བསྐྱུར་བའི་གསེར་བྱེའི་གྲངས་ཚད་རེད། ཁོས་སླར་ཡང “རྡོག་འབྲུ་
བདུན” ཞེས་ཐེངས་གཅིག་བཤད་པ་དེའི་བཤད་ཉམས་ཤིན་ཏུ་ལྕི་བ་ནི་གྲངས་ཚད་དེ
ངེས་ཅི་ཐུབ་བྱེད་པ་དང་འདྲ།
ཁོ་ཁ་རོག་ལ་ཡུན་རིང་ལངས་ནས་རི་ལྡེབས་དེ་ལ་ལྟ་ཞིབ་ཚོད་དཔག་བྱེད་ཅིང་།
མིག་གི་ནང་ནས་གསར་སྐྱེས་དང་། ཚ་དྲག་པོ་དང་། མཚར་སྣང་གི་འོད་ཟེར་ཞིག་མངོན།
ཁོ་བློ་ཡིད་ཤིན་ཏུ་ཚིམ་པོ་བྱུང་བ་དང་འདྲ་ལ། རྣམ་འགྱུར་དེ་ནི་རྔོན་ཁྱི་ཞིག་གིས་རི་
དྭགས་ཀྱི་དྲི་ངད་ཚོར་དུས་བཞིན་དུ་སྤྱང་རིག་བཀྲ་བར་སྣང་།
ཁོ་ཆུ་ཕྲན་གྱི་སྨད་རྒྱུད་ཕྱོགས་སུ་གོམ་པ་ཁ་ཤས་ཕྱིན། སླར་ཡང་བྱེ་འདམ་ཐ་སྤག་
གང་བླངས།
དེ་ནས་ཁོས་སླར་ཡང་ཞིབ་བཀྲུ་བྱས་པ་དང་། གཟབ་ནན་ངང་གསེར་བྱེ་བསྡུས་ནས་
གྲངས་ཀ་བརྒྱབ་རྗེས། སླར་ཡང་དེ་རྣམས་ཐ་སྤག་གི་ནང་ནས་ཆུ་ཕྲན་གྱི་ནང་དུ་རང་
དགར་བཤོས།
ཁོས “རྡོག་འབྲུ་ལྔ” ཞེས་ཆིག་ལབ་ཚིག་གཅིག་བརྒྱབ་རྗེས། “རྡོག་འབྲུ་ལྔ” ཞེས་
སླར་ཡང་བཤད།
ཁོས་རི་ཆུང་གི་ས་བབ་ལ་ལྟ་ཞིབ་ཚོད་དཔག་སླར་ཡང་ཐེངས་གཅིག་བྱེད་པར་
དབང་མེད་དུ་ཐལ་བ་དང་། ཆུ་ཕྲན་གྱི་སྨད་རྒྱུད་དུ་ཕྱིན་ཏེ། སླར་ཡང་བྱེ་འདམ་ཐ་སྤག་
གང་བཀང་། ཁོས་སྡུད་པའི་གསེར་བྱེ་ཇེ་ཉུང་དང་ཇེ་ཆུང་དུ་ཕྱིན། “རྡོག་འབྲུ་བཞི། རྡོག་
འབྲུ་གསུམ། རྡོག་འབྲུ་གཉིས། རྡོག་འབྲུ་གཅིག” ཁོས་ཆུ་ཕྲན་གྱི་སྨད་རྒྱུད་ལ་འགྲོ་གིན་
བློ་ངོར་རེའུ་མིག་ཅིག་བསྒྲིག་གིན་བྱས། རྡོག་འབྲུ་གཅིག་ལས་མ་རྙེད་པའི་དུས་སུ། ཁོས་
མཚམས་བཞག་སྟེ་ཤིང་གི་ཡལ་ག་སྐམ་པོས་མེ་ཕུང་ཞིག་སྦར་བ་དང་། གསེར་བཀྲུའི་ཐ་
སྤག་དེ་མེའི་ནང་བཞག་སྟེ། སྔོ་ནག་མ་ཆགས་ཀྱི་བར་དུ་བསྲེགས། ཁོས་ཐ་སྤག་བླངས་ཏེ་
སྐྱོན་འདོགས་ཤིན་ཏུ་ཚ་པོས་ཞིབ་བཤེར་ཐེངས་གཅིག་བྱས་རྗེས། གཞི་ནས་བློ་ལ་བབས་
པའི་ངང་མགོ་བོ་ལྕོག་ཙམ་བྱས། ཁ་དོག་དེ་འདྲ་རྒྱབ་ལྗོངས་སུ་སྤེལ་ན། རྡོག་འབྲུ་སེར་པོ་
ཤིན་ཏུ་ཆུང་བ་ཡང་ཁོའི་མིག་འོག་ནས་བྲོས་སུ་ཐར་ཐབས་མེད།
ཁོས་ཆུ་ཕྲན་དེད་ནས་མུ་མཐུད་དེ་མར་ལ་ཕྱིན་ནས་ཡང་བསྐྱར་བཀྲུས་རུང་གསེར་
བྱེ་རྡོག་འབྲུ་གཅིག་ལས་མ་རྙེད་པ་དང་། ཐ་སྤག་ཐེངས་གསུམ་པར་གསེར་བྱེ་མེད་མོད།
འོན་ཏེ་ཁོའི་འདོད་བློ་མ་ཁེངས་པར། སླར་ཡང་ཐེངས་གསུམ་བཀྲུས་ཤིང་། དབྱིན་ཁྲེ་
གཅིག་རེའི་སར་ཐེངས་རེ་བརྐོས་པའི་འབྲས་བུར་ཐ་སྤག་ཚང་མའི་ནང་དུ་གསེར་བྱེ་མེད་
པ་རེད། དོན་དངོས་ཐོག་དེས་ཁོའི་སེམས་ཤུགས་ཉམས་རྒྱུ་ཕར་ཞོག་དེ་ལས་ལྡོག་སྟེ་འདོད་
བློ་ཧ་ཅང་ཁེངས་པོ་བྱུང་བ་རེད། ཁོ་ཡར་ལ་མ་ལངས་ཀྱི་བར་དུ་ཅི་ཙམ་གྱིས་བཀྲུ་མ་ཐུབ་
ན་དེ་ཙམ་གྱིས་བློ་ཚིམ་པར་བྱེད་ཅིང་། མཐའ་མར་ཁོས་སེམས་ནང་དགའ་སྤྲོས་ཁེངས་
བཞིན་དུ།
“གལ་སྲིད་འདི་གཏེར་ཁ་ངོ་མ་ཞིག་མིན་ན། དཀོན་མཆོག་གིས་ཀུ་ཤུ་སོས་པས་
ངའི་ཀླད་རྒྱ་གཏོར་བ་ཤོག་ཅིག” ཅེས་བཤད།
དེ་ནས་ཁོས་ཐོག་མའི་བཀྲུ་སར་ལོག་སྟེ་ཆུ་ཕྲན་གྱི་སྟོད་རྒྱུད་དུ་བཀྲུ་བར་ཕྱིན། ཐོག་
མའི་དུས་སུ་ཁོས་སྡུད་ཐུབ་པའི་གསེར་བྱེ་མང་དུ་འགྲོ་མགྱོགས་པ་དེ་ནི་ཧང་སང་དགོས་
པ་ཞིག་ཡོད། ཁོས “རྡོག་འབྲུ་བཅུ་བཞི། རྡོག་འབྲུ་བཅོ་བརྒྱད། རྡོག་འབྲུ་ཉེར་གཅིག
རྡོག་འབྲུ་ཉེར་དྲུག”ཅེས་བློ་ངོར་སླར་ཡང་རེའུ་མིག་གཅིག་བཀོད། ཆུ་ཕྲན་གྱི་ཀོ་མོག་
ནང་དུ། ཁོ་ལ་ཐ་སྤག་གང་གི་ནང་ནས་མང་ཤོས་རིལ་བུ་སུམ་ཅུ་སོ་ལྔ་བཀྲུ་ཐུབ་པ་རེད།
ཁོས “དངོས་གནས་ཉར་ན་ཡང་ཆོག་པ་འདུག” ཅེས་དེ་ཚོ་ཆུའི་ནང་དུ་ཆུ་བཤལ་
གཏོང་དུས་ཕངས་སེམས་ཧ་ཅང་ཆེན་པོས་བཤད།
ཉི་མ་དགུང་དབྱིངས་སུ་འཕགས་ཟིན་པ་དང་། མི་དེས་སྔར་བཞིན་ལས་ཀ་བྱེད་
བཞིན་ཡོད་ཅིང་། ཁོས་ཆུ་བོ་གྱེན་འདེད་བྱས་ཏེ་ཐ་སྤག་རེ་རེ་བྱས་ནས་བཀྲུས་ཤིང་། སྡུད་
ཐུབ་པའི་རྡོག་འབྲུའི་གྲངས་ཚད་ཐད་ཀར་ཉུང་དུ་ཕྱིན།
ཁོས་བློ་ཡིད་ཧ་ཅང་ཚིམ་པའི་སྒོ་ནས། “གཏེར་ཁའི་ཁྱབ་རྒྱུད་མེད་པར་འགྲོ་ཚུལ་ལ་
བལྟས་ན། ཤིན་ཏུ་ནས་ལེགས་སོ” ཞེས་བཤད། ད་ཐེངས་ཁོས་བྱེ་འདམ་ཁྱེམ་གང་གི་ནང་
ནས་གསེར་བྱེ་རྡོག་འབྲུ་གཅིག་ལས་མ་རྙེད་པ་རེད།
རྗེས་སུ་ཁོས་ཐ་སྤག་ཁ་ཤས་འབྲེལ་ནས་བཀྲུས་པར་རྡོག་འབྲུ་གཅིག་ཀྱང་མེད། ཁོས་
སྐེད་པ་འགྲེངས་ཏེ་ཡིད་ཆེས་ཀྱིས་ཁེངས་བཞིན་དུ་རི་ལྡེབས་ལ་ལན་གཅིག་བལྟས།
ཁོས་རི་ཁྲོད་ན་གབ་པའི་ཉན་མཁན་ཚོགས་ལ་གཏམ་བཤད་སྤེལ་བ་བཞིན་དུ” ཧ་
ཧ། སྐུ་ཞབས་གཏེར་ཁུང་ལགས” ཞེས་དང་། “ཧ་ཧ། སྐུ་ཞབས་གཏེར་ཁུང་ལགས། ང་
སླེབས་ཡོད། ང་སླེབས་ཡོད། ངས་ཁྱོད་འཛིན་ཐུབ་ངེས་རེད། ཁྱོད་ཀྱིས་ཐོས་ཨེ་བྱུང་། སྐུ་
ཞབས་གཏེར་ཁུང་ལགས། ངས་ཁྱོད་འཛིན་ཐུབ་ངེས་རེད། དངོས་གནས་ཡིན” ཞེས་སྐད་
ཆེན་པོས་བོས།
ཁོས་ཁ་ཕྱིར་བསྐོར་ནས་གཡའ་དག་དྭངས་གསལ་གྱི་དགུང་སྔོན་ཉི་མར་ལྟ་ཙམ་
བྱས་རྗེས། དེ་སྔ་གསེར་བཀྲུ་བྱེད་དུས་དྲུས་པའི་ཕུག་པ་དེ་ཚོ་དེད་ནས་གྲོག་རོང་གི་གཤམ་
ལ་ཕྱིན། ཀོ་མོག་གི་སྨད་རྒྱུད་དུ་སླེབས་པ་དང་། ཁོས་ཆུ་ཕྲན་བརྒལ་ཏེ་ཡོལ་བ་ལྗང་ཁུའི་
རྒྱབ་ཏུ་འཛུལ་ནས་མི་སྣང་བར་གྱུར། ད་ཆ་དེའི་རྒྱུད་དུ་ཁ་ཁུ་སིམ་པོ་སླར་གསོ་ཡོང་རྒྱུ་ཧ་
ལམ་མི་སྲིད་དེ། མི་དེའི་འཇའ་སེ་རོལ་དབྱངས་ཀྱི་གླུ་སྒྲས་གྲོག་རོང་དེ་ལ་ཐད་ཀར་དབང་
བྱས་སོ། །
ཡུད་ཙམ་སོང་རྗེས། ཁོའི་ལྷམ་མཐིལ་གྱི་ལྕགས་གཟེར་རྡོ་སྟེང་དུ་སྤོས་སྒྲ་དེ་བས་ཆེ་
རུ་སོང་ཞིང་ཁོ་ལོག་ཡོང་། ཡོལ་བ་ལྗང་ཁུ་དེ་ཡོ་འཁྱོམ་ཧ་ཅང་ཆེན་པོ་ཞིག་བྱས། དེ་ཡིས་
སྲོག་བསྡོས་ཀྱིས་འཕག་འཚག་རྒྱག་པ་བཞིན་དུ་རྒྱབ་མདུན་ལ་ཡམ་ཡོམ་དུ་གཡོས་པ་
དང་ཆབས་ཅིག་ཏུ་སླར་ཡང་ལྕགས་རིགས་རྡར་བ་རྡུང་ཁ་བརྒྱབ་པའི་སྒྲ་གསལ་པོ་ཡུད་
ཅིག་གྲག མི་དེའི་སྐད་གློ་བུར་དུ་ཇེ་མཐོར་བཏེགས་ཤིང་། དྲག་པོའི་ངང་ནས་གཤེ་བའི་
བཤད་ཉམས་ཤིག་ལྡན་ཡོད། སེམས་ཅན་སྟོབས་ཧ་ཅང་ཆེན་པོ་ཞིག་གིས་དབུགས་ལྷེམ་
ལྷེམ་ངང་བཤར་ཡོང་བ་དང་། དེ་འཕྲལ་དུམ་བཅད་གས་ཆག་གི་སྐད་སྒྲའི་ནང་དུ། རྟ་ཞིག་
ལོ་མ་ལྷུང་ལྷུང་ཟག་པའི་ཁྲོད་ནས་བཤར་ཡོང་། དེ་ལ་རྡོག་ཁྲེས་ཐུམ་སྒྲིལ་ཞིག་བཀལ་ཡོད་
པ་དང་། དེ་ཡིས་རྡོག་ཁྲེས་ཀྱི་རྒྱབ་ཏུ་དུམ་བུར་བྱས་པའི་འཁྲི་ཤིང་མང་པོ་འདྲུད་བཞིན་
ཡོད། རྟ་དེས་རང་ཉིད་ས་ཆ་དེ་འདྲ་ཞིག་ཏུ་སླེབས་པར་ཧང་སང་ཐག་ཆོད་ནས་ཡུད་ཙམ་
བལྟས་རྗེས། མགོ་བོ་དུད་དེ་འདོད་བློ་ཁེངས་པའི་ངང་རྩྭ་ཟོས། དེ་དུས་སླར་ཡང་རྟ་གཞན་
ཞིག་ཕྱིར་ཐོན་ཡོང་བ་དེ་སྔོ་དྲེག་གིས་ཁེངས་པའི་རྡོའི་སྟེང་དུ་རྐང་འདྲེད་ཤོར་ཞིང་། རྟའི་
རྨིག་པ་སྤང་སོབ་སོབ་ཀྱི་སྟེང་དུ་གནོན་དུས་གཞི་ནས་ལུས་པོ་བརྟན་པོར་ཚུགས། དེའི་
སྒ་གདན་གྱི་སྟེང་དུ་མེག་སེ་ཁའི་ལུགས་ཀྱི་རྟ་སྒ་ཞིག་འཁྱེར་ཡོད་ཅིང་། སྤྱོད་ཡུན་ཤིན་ཏུ་
རིང་བས། ཁྲ་ཐིག་གིས་ཁེངས་པར་གྱུར་པ་དང་། ཚོས་གཞི་ལོག་ན་ཡང་ད་ལྟ་མི་ཞོན་མེད།
མཇུག་ཏུ་མི་དེ་གཞི་ནས་ཐོན་ཡོང་། ཁོས་རྡོག་ཁྲེས་དང་རྟ་སྒ་དབབ་པ་དང་། ཞག་
སྡོད་བྱེད་ས་ལེགས་པར་བདམས་རྗེས་རྟ་གཉིས་པོ་གློད་དེ་རྩྭ་ཟ་བར་བཏང་། ཁོས་འབྲུ་ཕད་
ཁ་ཕྱེ་ནས། ཁོག་མ་གཅིག་དང་ཀོག་ཧྥེ་ཇ་ལྡིར་ཞིག་བཏོན་ཡོང་རྗེས། བུད་ཤིང་སྐམ་པོ་
ཆག་པ་གཅིག་བསྒྲུགས་པ་དང་། རྡོ་ཁ་ཤས་ཀྱིས་མེ་གཏོང་ས་ཞིག་བསྐོར།
ཁོས “ཨ་ཧོ” ཞེས་དང་། “ངའི་ཟ་འདོད་དངོས་གནས་རབ་ཏུ་འཕེལ་སོང་། ངས་
དངོས་གནས་གསེར་རྡར་བརྒྱབ་པའི་ལྕགས་ཕྱེ་དང་རྨིག་པའི་སྟེང་གི་གཟེར་མ་ཡང་ཁྱུར་
མིད་དུ་གཏོང་ཐུབ་པ་འདུག དངོས་གནས་བདག་མོར་ཐུགས་རྗེ་ཆེ་ཞུ་བགྱི་ཡིན། ཁྱོད་
ཀྱིས་ངར་ལྡབ་སྐལ་ཟ་རུ་བཅུག་ན། ངས་ཁས་མི་ལེན་པ་བྱེད་བགྱི་མ་རེད” ཅེས་བཤད།
ཁོས་སྐེད་པ་འདྲོང་བར་བྱས་ནས། ལག་པ་པ་ཀིར་མང་བའི་གུ་ཐུང་གི་པ་ཀིར་ནང་
མུ་ཟི་འདོན་པར་རྒྱུ་གིན་དུ། ཆུ་ཕྲན་ཁུག་སོའི་ཕར་ངོས་ཀྱི་རི་ལྡེབས་ལ་ལྟ་ཞིབ་བྱེད་ཀྱིན་
བྱས། མུ་ཟི་ཐུམ་སྒྲིལ་དེ་ལག་པར་ཐེབས་ན་ཡང་། མཛུབ་མོ་གློད་ནས་ལག་པ་སྟོང་པར་
བཏོན་ཡོང་། ཁོས་ཐེ་ཚོམ་བྱེད་པ་གསལ་པོ་ཡིན་ཏེ། གྲ་སྒྲིག་ཟིན་པའི་ཟས་རིགས་རྔོ་རྒྱུར་
ལྟ་ཙམ་དང་། སླར་རི་ལྡེབས་དེ་ལ་ལྟ་ཙམ་བྱས།
ཁོས “ངས་ཡང་བསྐྱར་ཚོད་ལྟ་ཞིག་བྱེད་བགྱི་ཡིན” ཞེས་སེམས་ཐག་བཅད་ཟིན་ཏེ།
ཆུ་ཕྲན་དེ་བརྒལ་མགོ་བཙུགས།
ཁོས་དགོངས་སེལ་ཞུ་བ་ནང་བཞིན། “ངས་ཧ་གོ་སོང་། འདི་ནི་དོན་སྙིང་སྤུ་ཙམ་
ཡང་མེད་པ་ཞིག་རེད” ཅེས་དང་། “ངས་བལྟས་ན། ཟས་ཆུ་ཚོད་གཅིག་གིས་འཕྱི་བར་
ཟོས་ན་ཡང་ལྟོགས་ཤི་ཐེབས་བགྱི་མ་རེད” ཅེས་ཆིག་ལབ་བརྒྱབ།
རྐོ་འདྲུ་ཐེངས་དང་པོ་བྱེད་སའི་ཐིག་དེའི་རྒྱབ་ཀྱི་དབྱིན་ཁྲེ་ཁ་ཤས་ཀྱི་ས་རུ་ཁོས་ལམ་
ཐིག་གཉིས་པ་དབྱེ། ཉི་མ་ནུབ་ལ་བར་མེད་བཞུད་ནས། གྲིབ་གཟུགས་རིམ་པས་ཇེ་རིང་
དུ་ཕྱིན་ན་ཡང་མི་དེས་ལས་ཀ་མུ་མཐུད་དེ་བྱས། རྗེས་སུ་ཁོས་སླར་ཡང་ལམ་ཐིག་གསུམ་
པ་དབྱེ་སྟེ་དེ་ཉིད་དེད་ནས་བཀྲུས། ཁོ་ཡར་རི་སྟེང་ལ་འཛེགས་དུས། རི་ལྡེབས་སུ་འཕྲེད་
ཐིག་མང་པོ་བཟོས། ཐིག་དེ་ཚོའི་དཀྱིལ་དུ་གསེར་མང་ཤོས་བཀྲུ་ཐུབ་བགྱི་ཡོད་ཅིང་། སྣེ་
གཉིས་ལ་སླེབས་ན་ཅི་ཡང་བཀྲུ་ཐུབ་བགྱི་མེད། ཁོ་ཡར་ལ་ཅི་ཙམ་ཕྱིན་ན། འཕྲེད་ཐིག་
དེ་ཚོ་དེ་ཙམ་གྱིས་ཐུང་བ་ཡོད་པ་ནི་ཆོས་ཉིད་གང་ཞིག་ལྡན་པ་དང་འདྲ། དེ་ཚོའི་ཚད་ཇེ་
ཐུང་དུ་བར་མེད་སོང་བར་བལྟས་དུས། རི་ལྡེབས་ཀྱི་གནས་གང་ཞིག་ཏུ་སླེབས་ན། ཐིག་
དེ་ཤིན་ཏུ་ཐུང་བར་གྱུར་མཐར། གཞི་གཅིག་ལས་མ་ལྷག་པར་གྱུར་ཏེ། དེ་ཚོ་བང་རིམ་
བསྒྲིགས་པ་ལས་མགོ་མཇུག་སློག་ནས་བྲིས་པའི་ཡིག་འབྲུ “v” ཞིག་གྲུབ་པ་དང་། ཡིག་
འབྲུ “v” དེའི་ནང་དུ་འཁུམས་པའི་སྣེ་གཉིས་ཀྱིས་གསེར་བྱེ་ཁྱབ་མཚམས་མཚོན་
བགྱི་ཡོད།
ཁོའི་དམིགས་ཡུལ་ནི་ཡིག་འབྲུ “v” ཡི་རྩེ་མོ་རྙེད་པ་བྱ་རྒྱུ་དེ་རེད། ཁོས་གསེག་
མཐའ་དེ་གཉིས་དེད་དེ་རི་ལྡེབས་ལ་བལྟས་ནས། དེའི་རྩེ་མོ་གནས་ས་སྟེ། གསེར་ཡོད་
པའི་བྱེ་འདམ་གྱི་མཐའ་སྣེ་དེ་གཏན་ཁེལ་བྱེད་དགོས་ཁོ་ན་སྙམ། “སྐུ་ཞབས་གཏེར་ཁུང་
ལགས” འདིར་བསྡད་ཡོད། ཁོས་ནམ་ཡིན་ཡང་སྤྲོ་སེམས་དེ་ལྟར་འཆང་བཞིན་ཀུན་
ཏུ་རྟོག་པའི་རི་ལྡེབས་ཀྱི་གནས་དེར་རྟགས་འགོད་པ་དང་། ཁོས་རྟག་པར་སྐད་ཆེན
པོས། “མར་ཤོག་དང་། སྐུ་ཞབས་གཏེར་ཁུང་ལགས། བློ་ཐག་ཆོད་ཙམ་གནང་ནས། ཁ་ལ་
ཉན་པོའི་ངང་མར་ལ་བབས་ཤོག་དང” ཞེས་ཁོ་ན་འབོད་པར་བྱེད།
དེ་ནས་ཁོས་བློ་ཐག་ཆོད་པོའི་བཤད་ཉམས་ཤིག་གིས “འོ་ཡག” ཅེས་ཤོད་པར་བྱེད་
ཅིང་། དེ་རྗེས “འོ་ལགས་སོ། །སྐུ་ཞབས་གཏེར་ཁུང་ལགས། ཕར་བལྟ་དུས་ཁྱོད་ཀྱིས་ངོ་
མ་ང་ཡར་འཛེགས་སུ་བཅུག་སྟེ། ཁྱོད་ཀྱི་སྐྲ་མེད་སྤྱི་ཐེར་ནས་འཛིན་དུ་འཇུག་འདོད་པ་
གསལ་པོ་རེད། ངས་ཁྱོད་འཛིན་ཐུབ། ངས་ཁྱོད་འཛིན་ཐུབ་རྒྱུ་ངེས་གཏན་ཡིན” ཞེས་
འཇིགས་སྐུལ་བྱས།
ཁོས་བྱེ་འདམ་ཐ་སྤག་རེ་རེ་བྱས་ནས་གཤམ་གྱི་ཆུ་རྫིང་གི་གམ་དུ་འཁྱེར་ཏེ་བཀྲུས།
སྟེང་ལ་ཅི་ཙམ་བསྐྱོད་ན་ཐ་སྤག་གི་ནང་དུ་བཀྲུས་པའི་གསེར་བྱེ་དེ་ཙམ་གྱིས་མང་བ་
ཡོད་ཅིང་། རྗེས་སུ་ཁོས་གསེར་བྱེ་བསྡུ་མགོ་བཙུགས་ཏེ། དེ་སྔ་གོས་ཁུག་ནང་རང་དགར་
བཅུག་པའི་སྙོལ་བྱེད་ཕྱེ་མ་བླུགས་སའི་ལྕགས་ཀྲིང་ཞིག་ནང་བླུགས། ཁོས་དཀའ་སྤྱད་
སྡུག་རུས་ངང་ལས་ཀ་བྱེད་པ་ལས་མཚན་མོའི་ཡོལ་བ་ག་ལེར་འཐེན་པར་སྣང་བ་མ་བྱུང་
བ་རེད། ཐ་སྤག་མཐིལ་གྱི་གསེར་བྱེ་ཡེ་ནས་མི་རིག་པར་གྱུར་རྗེས། དུས་ཡུན་ཧ་ཅང་རིང་
པོ་སོང་བ་གཞི་ནས་ཤེས། ཁོས་གློ་བུར་དུ་ལུས་པོ་འདྲོང་བར་བྱས་ཏེ། ངོ་ལས་འཇིགས་
དངངས་ཀྱི་རྣམ་འགྱུར་སྟོན་བཞིན་ཉབ་བེ་ཉོབ་བེའི་ངང་།
“ཨ་མའི་རོ། ངས་ཟས་ཟ་རྒྱུ་རྦད་དེ་བརྗེད་སོང” ཞེས་བཤད།
མུན་པའི་ཁྲོད་དུ་ཁོས་ཡ་རེ་ཡོ་རེའི་ངང་ཆུ་ཕྲན་བརྒལ་ཏེ། ཡུན་རིང་འགྱངས་པའི་
མེ་ཁ་གསོས། ཁོ་ལ་དགོང་ཟས་བག་བསྲེགས་སྲབ་མོ་དང་། ཤ་ཚྭ་བྲོ་དང་། ཚ་པོ་བཟོས་
པའི་སྲན་མ་སྨིན་པོ་བཅས་ལས་མེད། དེ་རྗེས་ཁོས་གྲང་མོར་གྱུར་པའི་སོལ་བའི་འགྲམ་དུ་
ཐ་མག་རྐང་གཅིག་འཐེན་བཞིན་མཚན་མོའི་སྒྲ་ཚག་ཚག་ལ་ཉན་གྱིན་དུ་གྲོག་རོང་ནང་
དུ་འཕྲོས་པའི་ཟླ་འོད་ལ་བལྟས། ཐ་མག་འཐེན་ཟིན་རྗེས། ཁོས་རྡོག་ཁྲེས་བསྔོགས་པ་དང་།
ཀོ་ལྷམ་ལྗིད་རྫོབ་ཆེན་པོ་ཕུད་ཅིང་། ཀམ་པ་ལི་མ་ལེའི་འོག་བར་འཐེན། ཟླ་འོད་ཀྱི་འོག་
ཏུ་ཁོའི་ངོ་གདོང་ཕུང་པོ་ནང་བཞིན་སྐྱ་བོར་གྱུར་ན་ཡང་། དེ་ནི་གསོན་སྐོར་བྱེད་ཤེས་པའི་
ཕུང་པོ་ཞིག་ཡིན་ཞིང་། ཁོས་གློ་བུར་དུ་གྲུ་མོས་ལུས་པོ་བཏེགས་ཏེ་མདུན་ཕྱོགས་ཀྱི་རི་
ལྡེབས་ལ་ཅེར་ལྟ་བྱས།
ཁོས་ཐམ་མེ་ཐོམ་མེའི་ངང “གཟིམས་འཇམ་གནང་། སྐུ་ཞབས་གཏེར་ཁུང་ལགས”
ཞེས་དང་། “གཟིམས་འཇམ་གནང” ཞེས་སྐད་བརྒྱབ།
གནམ་ངོ་རབ་རིབ་ཡིན་པའི་ཞོགས་པར་ཁོ་གཉིད་ལ་ཡུར་ནས། ཉི་ཟེར་ཁོའི་མིག་
བཙུམས་པའི་མིག་ལྤགས་ཀྱི་སྟེང་དུ་འཕྲོས་རྗེས། གཞི་ནས་གློ་བུར་གཉིད་ལས་སད་དེ་
མཐའ་འཁོར་ལ་བལྟས་ཤིང་། ཁོས་ཁ་སང་གི་བྱ་བ་དྲན་པ་དང་། དེ་རིང་གི་ཁོ་རང་ཁ་སང་
གསོན་པའི་མི་དེ་ཡིན་པ་གོ་རྟོགས་སད།
ཁོས་ལྷམ་གྱོན་ནས་འཇུར་སྒྲོག་བཅིངས་ན་གོས་གྱོན་ཚར་བ་རེད། ཁོས་མེ་ཕུང་ལ་ལྟ་
ཙམ་དང་། ཡང་ནི་རི་ལྡེབས་ལ་ལྟ་ཙམ་བྱས་ཤིང་། སེམས་ནང་སོམ་ཉི་ཐག་མི་ཆོད་ཅིང་།
མཐའ་མར་ཁོ་བསླུ་བྲིད་ལས་རྣམ་པར་རྒྱལ་ཏེ་མེ་བཏང་བ་རེད།
ཁོས་རང་ཉིད་ལ་ཁ་ཏ་བྱས་ནས། “བྲེལ་བ་མ་བྱེད་དང་། བྷིལ་ལགས། བྲེལ་བ་མ་
བྱེད་ཅིག” ཅེས་དང་། “བྲེལ་བ་བྱས་ནས་ཅི་ཕན། བྲེལ་བ་བྱས་ནས་ལུས་ཡོངས་རྔུལ་
ཆུས་འཚོས་ན་ཡང་ཅི་ཕན། སྐུ་ཞབས་གཏེར་ཁུང་ལགས་ཀྱིས་ཁྱོད་བསྒུག་བགྱི་རེད། ཁྱོད
ཀྱིས་ཞོགས་ཟས་མ་ཟོས་གོང་ལ་ཁོང་འབྲོ་མི་སྲིད། བྷིལ་ལགས། ད་ཆ་ཁྱོད་རང་ལ་དགོས་
ཟས་སོས་པ་ཕྲན་བུ་ཟ་དགོས་པ་དེ་རེད། ཁྱོད་རང་ངོ་མས་འཚོལ་བར་འགྲོ་དགོས་
ངེས་རེད” ཅེས་བཤད།
ཁོ་ལ་སྐུད་པ་སྒྲིལ་བྱེད་ཀྱི་དཀྲིས་འཁོར་མེད་ལ། དུས་ཚོད་འཕྲོ་བརླག་ཀྱང་གཏོང་
མི་འདོད། ཁོས་ཤེད་ཤུགས་ཁོ་ནར་བརྟེན་ནས། མྱུར་བ་མྱུར་དུ་ཆུའི་ནང་ནས་རིང་ཚད་
ལ་དབྱིན་ཚུན་བཅུ་ཡོད་པའི་ཉ་མིག་དམར་འོད་ཧྲིལ་ཧྲིལ་གཅིག་བཟུང་ཡོང་། དེ་འཕྲལ་
ཁོས་སླར་ཡང་ཤིན་ཏུ་མྱུར་པོས་བསྟུད་མར་གསུམ་བཟུང་ནས་ཞོགས་ཟས་བྱས། ཁོས་རྐང་
པའི་འཇོག་རྡོ་མནན་ནས་ཆུ་ཕྲན་གྱི་དཀྱིལ་གཤགས་ཏེ་རི་ལྡེབས་ཀྱི་ཕྱོགས་སུ་འགྲོ་དུས།
གློ་བུར་དུ་དོན་ཞིག་དྲན་ནས་འགྲོ་མཚམས་ཡུད་ཙམ་བཞག
ཁོས “ཡག་ཤོས་བྱུང་ན་སྔོན་ལ་ཆུ་ཕྲན་གྱི་སྨད་རྒྱུད་དུ་ལན་གཅིག་འགྲོ་དགོས”
ཞེས་དང་། “མི་སྡུག་ཅག་ཅིག་གིས་ལྐོག་ལྐོག་སུད་སུད་ངང་ཉེ་འདབས་སུ་གབ་མེད་པའི་
ངེས་པ་མེད” ཅེས་བཤད།
འོན་ཏེ་ཁོས་སྔར་བཞིན་རྡོ་མནན་ཏེ་ཆུ་ཕྲན་བརྒལ། ཁོས “ང་ཐེངས་གཅིག་འགྲོ་
དགོས་ངེས་རེད” ཅེས་ཚིག་གཅིག་བཤད་རྗེས། བག་ཡོད་ཟབ་བརླིང་བྱེད་རྒྱུ་བརྗེད་དེ་
ལས་ཀར་ཞུགས།
ས་སྲོས་ཀྱི་དུས་སུ། ཁོས་ལུས་པོ་དགྱེ་དགྱེ་བྱས། སྒུར་སྒུར་བྱས་ནས་ལས་ཀ་ཡུན་རིང་
བྱས་པས་ད་ཆ་རེངས་པོར་གྱུར་ཡོད་ཅིང་། ཁོས་ལག་པ་རྒྱབ་ཏུ་བརྐྱངས་ཏེ་ན་ཟུག་བཟོད་
པར་དཀའ་བའི་ཤ་རྒོད་ལ་ཐུག་ཐུག་གཞུས་ནས།
“ཨ་མའི་རོ། ད་དེ་ཇི་འདྲ་བྱས་པར་ཁྱོད་ཀྱིས་བསམ་བློ་ཞིག་ཐོངས་དང་། ངས་སླར་
ཡང་གུང་ཟས་ཟ་རྒྱུ་གཏིང་བརྗེད་དུ་སོང་འདུག ངས་ད་དུང་གཟབ་གཟབ་མ་བྱས་ན། ང་
རང་ཉིན་གཅིག་ལ་ལྟོ་དུས་གཉིས་ལས་མི་ཟ་མཁན་གྱི་མི་ཁྱད་མཚར་པོ་ཞིག་ལ་འགྱུར་རྒྱུ་
གཏན་ཁེལ་རེད” ཅེས་བཤད།
དེ་ཉིན་གྱི་དགོང་མོ། ཁོ་ཀམ་པ་ལིའི་ནང་དུ་འཛུལ་དུས། “ངས་བལྟས་ན། གཏེར་
ཁུང་ཟེར་བ་འདི་ལས་སླ་པོ་ཞིག་ཁྱོན་ནས་མ་ཡིན་པ་དེས་མི་རྦད་དེ་ཟ་རི་ཟི་རི་བཟོ་བགྱི་
འདུག” ཅེས་བཤད་ན་ཡང་། ཁོས་སྔར་བཞིན་རི་ལྡེབས་དེ་ལ་གཏད་ནས “གཟིམས་
འཇམ་གནང་། སྐུ་ཞབས་གཏེར་ཁུང་ལགས། གཟིམས་འཇམ་གནང” ཞེས་ངོ་ཡ་བྱེད་རྒྱུ
བརྗེད་མེད།
ཉི་མ་ཤར་མ་ཉིད་དུ་ཁོ་ཡར་ལངས་ཏེ་རྟབ་རྟོབ་ངང་ཞོགས་ཟས་ཟོས་ཟིན་རྗེས། ལས་
ཀ་སྔ་ས་ནས་བྱས། ཁོ་ནི་ཚབས་ཇེ་ཆེར་འགྲོ་བའི་སྨྱོ་ནད་ཀྱིས་ཟིན་པ་ལྟར་གསེར་བཀྲུ་
རྒྱུ་ཇེ་མང་ཇེ་མང་དུ་སོང་ན་ཡང་། ཁོའི་སྨྱོ་ནད་ཞི་ལྷོད་དུ་ཕྱིན་མེད། ཁོའི་མཁུར་ཚོས་
དམར་པོ་ཆགས་ན་ཡང་། དེ་ནི་ཉི་མས་སྲོས་པ་ཞིག་མ་རེད། ཁོས་དུབ་པ་མི་ཚོར་ལ། དུས་
ཚོད་འདའ་བ་ཡང་མི་ཤེས། ཁོས་བྱེ་འདམ་ཐ་སྤག་གང་རེ་བརྒྱངས་ཟིན་རྗེས། རི་གཤམ་
དུ་རྒྱུགས་ནས་བཀྲུས་རྗེས། སླར་ཡང་དབུགས་ལྷེམ་ལྷེམ་ངང་འཁྱར་རེ་འཁྱོར་རེར་རི་ལ་
འཛེགས་ཏེ་ཐ་སྤག་རྒྱོང་བར་བྱེད།
དེ་དུས་ཁོ་གཤམ་གྱི་ཆུ་ཁ་དང་བྲལ་ནས་ཧ་ལམ་ཡར་ཊེ་བརྒྱ་ཙམ་ཟིན་པ་དང་། མགོ་
མཇུག་སློག་ནས་བྲིས་པའི་ཡིག་འབྲུ “v” དེ་སྡུར་ཚད་ངེས་གཏན་ཞིག་ལ་གཞིགས་
ནས་ཆུང་དུ་གཏོང་ཞིང་། གསེར་ཡོད་པའི་བྱེ་འདམ་གྱི་ཞེང་ཚད་ཆུང་དུ་ཆད་མེད་འགྲོ་
ལ། ཁོ་པས་ཁ་རོག་ལ་ཡིག་འབྲུ “v” དེའི་མཐའ་གཉིས་པོའི་རི་སྟེང་གི་སྣོལ་ཁ་དེ་ཚོད་
དཔག་བྱེད་ཀྱིན་བྱས། ཁོའི་དམིགས་ཡུལ་ནི་ཡིག་འབྲུ “v” དེའི་རྩེ་མོ་དེ་རང་ཡིན་
ཞིང་། དེའི་གནས་ས་གཏན་ཁེལ་བྱ་ཕྱིར་ཁོས་གྲངས་མེད་བཀྲུས་པ་རེད།
ཁོས “ལོ་དམར་ཤིང་གི་ནགས་རྫོབ་དེའི་ཐོད་ཀྱི་ཡར་ཊེ་གཉིས་ཙམ་གྱི་སའི་གཡས་
ལ་ཡར་ཊེ་གཅིག་ཙམ་འཁྱོག་སར་རེད” ཅེས་བསྡོམས་ཚིག་བཞག
ཡིད་དབང་འཕྲོག་པ་དེ་རིགས་ཀྱིས་ཁོ་པ་དབང་དུ་བཟུང་། ཁོས “དངོས་གནས་ངོ་
གདོང་སྟེང་གི་སྣ་ཁུང་ནང་བཞིན་དུ་གསལ་པོ་རེད” ཅེས་བཤད་རྗེས། ཡང་བསྐྱར་དཀའ་
སྤྱད་སྡུག་རུས་ངང་མ་བཀྲུས་པར་ཐད་ཀར་ཁོ་རང་གིས་བསམ་ཚོད་བྱས་པའི་རྩེ་མོ་དེ་
བར་འཛེགས། ཁོས་བྱེ་འདམ་ཐ་སྤག་གང་ཁེངས་པར་བསྔོགས་ནས་དེ་འཁྱེར་ཏེ་རི་གཤམ་
དུ་བཀྲུ་བར་ཕྱིན་པ་དེའི་ནང་གསེར་ཕྲན་བུ་ཡང་མེད། ཁོས་གཏིང་རིང་ཐུང་སྣ་ཚོགས་
བསྔོགས་ནས་ཐ་སྤག་བཅུ་གྲངས་ཁ་ཤས་བཀྲུས་ན་ཡང་གསེར་བྱེ་རྡོག་འབྲུ་ཆུང་ཤོས་ཤིག་
ཀྱང་མ་རྙེད། ཁོ་ཁོང་ཁྲོ་ཟ་ཐག་ཆོད་ཅིང་། རང་ཉིད་བསླུ་བྲིད་ཀྱི་དབང་དུ་དེ་ལྟར་འགྲོ་
མི་རུང་སྙམ་ནས། རང་ལ་ངན་སྨྲས་ཚ་ཐག་ཆོད་ཐེངས་གཅིག་བྱས། དེ་འཕྲལ་ཁོ་རི་ལས་
བབས་ཏེ་སླར་ཡང་འཕྲེད་ཐིག་བརྒྱུད་ནས་བསྔོགས།
ཁོས་ག་ལེར་ངང “འགོར་ཡང་གནད་འཁེལ་ཡོང་བ་བྱེད་དགོས། བྷིལ་ལགས།
འགོར་ཡང་གནད་འཁེལ་ཡོང་བ་བྱེད་དགོས” ཞེས་དང་། “ལས་འདི་བྱེད་པར་མགྱོགས་
ལམ་ནས་ཕྱིན་ན་ཕྱུག་པོ་ཆགས་ཐུབ་བགྱི་མ་རེད། ད་ལྟ་ཁྱོད་ཀྱིས་ཧ་གོ་སོང་ངམ། སྤྱང་
ཙམ་གྱིས་དང་། བྷིལ་ལགས། སྤྱང་ཙམ་གྱིས་དང་། འགོར་ཡང་གནད་འཁེལ་ཡོང་བ་བྱེད་
རྒྱུ་དེ་ནི་ཁྱོད་རང་གི་ཐབས་ལམ་འབའ་ཞིག་དེ་ཡིན་པས། དེ་འདྲ་རང་བྱས་ནས་མཐར་
ཕྱིན་པ་གྱིས་ཤིག” ཅེས་བཤད།
འཕྲེད་ཐིག་ཇེ་ཐུང་དུ་བཏང་ནས། ཡིག་འབྲུ “v” ཡི་མཐའ་གཉིས་ཇེ་ཉེ་ཇེ་ཉེར་གྱུར
ཁོས་གཞི་ནས་གསེར་རྙེད་པ་ལས། ས་ངོས་དང་དབྱིན་ཚུན་ཉི་ཤུ་རྩ་ལྔའམ་དབྱིན་ཚུན་སུམ་
མོད། དེ་དང་ཆབས་ཅིག་ཏུ་གཏིང་ཡང་ཇེ་རིང་ཇེ་ཟབ་ཏུ་ཕྱིན། གཏེར་ཁའི་ཁྱབ་རྒྱུད་དེ་རིའི་
སྦུག་ལ་འཛུལ་ནས། ད་ཆ་ས་ངོས་དང་དབྱིན་ཚུན་སུམ་ཅུ་ཡོད་སའི་བྱེ་འདམ་ཁྲོད་ནས་
ཅུ་སོ་ལྔའི་ས་ཡི་བྱེ་འདམ་དུ་གསེར་མེད་པ་རེད། ཡིག་འབྲུ “v” ཡི་མཐིལ་གྱི་ཆུ་དང་ཉེ་
སར། ཁོས་དེ་སྔ་རྩྭ་ཡི་རྩ་བའི་ཉེ་འགྲམ་ནས་གསེར་བྱེ་ཁ་ཤས་རྙེད་ན་ཡང་། གསེར་ཡོད་
ས་གཏིང་ཇེ་རིང་དུ་ཕྱིན། ད་ཆ་ཁོས་ཡང་བསྐྱར་བཀྲུ་རྒྱུ་ཚོད་ལྟ་ཐེངས་རེ་བྱེད་པར། ཕུག་
པའི་གཏིང་ཚད་དབྱིན་ཁྲེ་གསུམ་ཡོད་པ་ཞིག་བསྔོགས་དགོས་སྟབས། དེ་ལྟར་བསྒྲུབས་
པར་ལས་སླ་པོ་གཏན་ནས་མེད། ཁོ་དང་རྩེ་མོ་དེའི་བར་ལ་ད་དུང་ཕུག་པ་གྲངས་ལས་
འདས་པ་ཞིག་བསྔོགས་དགོས་པ་རེད། “དེ་གཏིང་ཅི་ཙམ་གྱི་སར་འཛུལ་ཡོད་པ་སུས་
ཤེས།” ཁོས་དབུགས་རིང་ཞིག་བཏང་བ་དང་། ངལ་ཡུད་ཙམ་གསོས་ཤིང་། མཛུབ་མོས་ཁོ་
པའི་ན་ཟུག་གཏོང་བའི་སྒལ་བར་བྱིལ་བྱིལ་བྱས།
མི་དེས་འདོད་པ་མེ་ལྟར་འབར་བའི་དབང་འོག་ཏུ། སྒལ་གཟེར་དང་ཤ་རྒོད་རེངས་
པར་མ་ལྟོས་པར། རྐོ་མ་དང་ཁྱེམ་སྤྱད་ནས་ས་སེར་སོབ་སོབ་ཚ་པོ་བར་མེད་དུ་བསྔོགས་
འདོན་བྱས་ཤིང་། དཀའ་སྡུག་ཚད་མེད་མྱངས་ནས་རི་ལ་འཛེགས། ཁོ་པའི་མདུན་ནི་སྤང་
རི་ངོས་འཇམ་ཞིག་ཡིན་པ་དེའི་སྟེང་དུ་སྐར་ཚོགས་ལྟ་བུའི་མེ་ཏོག་གིས་ཁེངས་ཤིང་། དྲི་
ཞིམ་འཐུལ་བཞིན་ཡོད། ཁོའི་རྒྱབ་ནི་ལུང་སྟོང་རེད། ཕར་བལྟས་ན་རི་འདིའི་པགས་པ་
ངོས་འཇམ་གྱི་སྟེང་དུ་ཐོར་པ་ཐོན་པ་ལྟར་དུ་སྣང་། ཁོའི་ལས་ཀའི་མྱུར་ཚད་ཤིན་ཏུ་ནས་
དལ་བ་དེ་ནི་འབུ་སྐྱོགས་ཤིག་གིས་ཤུལ་རྗེས་སྐྱུག་བྲོ་པོ་ཁ་ཤས་བཞག་པ་དང་འདྲ་བར་
ས་སྡུག་སྦགས་པར་བྱས།
ད་ཆ་མ་གཞི་གཏེར་ཁའི་ཁྱབ་རྒྱུད་གཏིང་ཇེ་ཟབ་ཏུ་ཕྱིན་ནས། མི་དེའི་ལས་འབོར་
ཆེ་རུ་ཕྱིན་ཡོད་ཀྱང་། ཁོས་བཀྲུ་ཐུབ་པའི་གསེར་ཡང་ཕུན་སུམ་ཇེ་ཚོགས་སུ་ཕྱིན་པ་དེ་
ནི་ཁོ་ལ་འཐོབ་པའི་སེམས་གསོ་ཞིག་རེད། ཁོས་བཀྲུ་ཐུབ་པའི་གསེར་གྱི་རིན་ཐང་དེ་ཨ་
སྐར་ཉི་ཤུ་དང་། ཨ་སྐར་སུམ་ཅུ། ཨ་སྐར་ལྔ་བཅུ་ནས། ཨ་སྐར་དྲུག་ཅུའི་བར་འཕར་ཞིང་།
དགོང་མོ་ཁོས་གསེར་བཀྲུ་བྱེད་དུས་འདམ་ཁྱེམ་མགོ་གང་ནས་གསེར་བྱེ་ཨ་སྒོར་གཅིག་རི་
བ་རག་པ་རེད།
“ངས་མནའ་བསྐྱལ་ཆོག ཇུས་གཏོགས་ཚ་བའི་མི་ངན་ཞིག་གིས་ངའི་རྩྭ་ཐང་
འདིའི་སྟེང་དུ་ཧམ་འཛུལ་བྱས་ཡོད་ངེས་རེད” ཅེས་དེ་ཉིན་གྱི་དགོང་མོ་ཁོས་ཀམ་པ་ལི་
མ་ལེའི་འོག་བར་དུ་འཐེན་སྐབས། ཐམ་མེ་ཐོམ་མེའི་ངང་ཆིག་ལབ་དེ་འདྲ་ཞིག་བརྒྱབ།
ཁོས་གློ་བུར་དུ་ལུས་འདྲོང་པོར་ཙོག་ཙོག་བྱས་ནས། “བྷིལ་ལགས” ཞེས་དང་།
“ད་ནི་ཁྱོད་ཀྱིས་ངས་བཤད་པར་ཉོན་དང་། བྷིལ་ལགས། ཁྱོད་ཀྱིས་ཐོས་ཨེ་བྱུང་། སང་
ཉིན་ཞོགས་པ་སྔ་མོར། ཁྱོད་ཀྱིས་ངེས་པར་དུ་མཐའ་འཁོར་དུ་གནས་ཚུལ་ཅི་ཡོད་མེད་
ལྟ་ཙམ་བྱེད་པར་འགྲོ་དགོས། ཧ་གོ་སོང་ངམ། སང་ཉིན་ཞོགས་པ། མ་བརྗེད་པ་གྱིས་
ཨང” ཞེས་བཙིར་སྐད་བརྒྱབ།
ཁོས་ཨ་སྟོང་གཅིག་བརྒྱབ་ནས་མདུན་གྱི་རི་ལྡེབས་ལ་ལྟ་བཞིན་དུ། “གཟིམས་
འཇམ་གནང་། སྐུ་ཞབས་གཏེར་ཁུང་ལགས” ཞེས་སྐད་འབོད་ཚིག་གཅིག་བྱས།
ཞོགས་པར་ཁོ་ཉི་མ་མ་ཤར་གོང་ལ་ལངས་ཐུབ་པ་བྱས། ཉི་མ་ཁོའི་ལུས་ལ་འཕྲོ་དུས་
ཁོས་ཞོགས་ཟས་ཟོས་ཟིན་ཏེ། གས་རྡིབ་བྱས་ནས་རྐང་པ་བཞག་ཆོག་པའི་ཤུར་ལྡེབས་
དེད་དེ་འཛེགས་བཞིན་ཡོད། ཤུར་ལྡེབས་ཀྱི་རྩེ་མོ་ནས་རྒྱང་ལྟ་བྱས་པའི་གནས་ཚུལ་ལ་
བལྟས་ན། ཁོས་རང་ཉིད་ཡངས་ཤིང་དབེན་པ་ཞིག་གི་ཁྲོད་དུ་གནས་པ་ཤེས། ཁོས་རྒྱང་
རིང་ལ་བལྟས་པ་ན། ལྕགས་ཐག་འབྲེལ་འདྲའི་རི་ཚོགས་གཅིག་ལ་གཅིག་སྦྲེལ་ངང་
ཁོའི་མིག་ལམ་དུ་གསལ་ལེར་འཆར། ཁོས་ཤར་ནུབ་ལ་ཕྱོགས་ནས་ཐག་རིང་གི་རི་རྒྱུད་
རིམ་བརྩེགས་ལ་རྒྱང་ལྟ་བྱས་པས། མཐའ་མར་མུ་འབྲེལ་རི་བོའི་ཁྲོད་ནས་རྩེ་མོ་གངས་
དཀར་གྱིས་བཀླུབས་པའི་རི་རྒྱུད་སྟར་པ་གཅིག་རིག་པ་དེ་ནི་རི་རྩེ་མཐོ་ཤོས་ཡིན་པ་
དང་། ནུབ་རྒྱུད་འཇིག་རྟེན་གྱི་རྩེ་མོ་མཁའ་ལ་རེག་འདྲའི་སྒལ་གཞུང་རེད། བྱང་ངོས་
དང་ལྷོ་ངོས་ལ་བལྟས་པས། ཁོས་འཕྲེད་གཞུང་སྣོལ་མར་གནས་པའི་རི་རྒྱུད་དེ་ཚོ་ལྷུན་
པོའི་རྩེ་མོ་རྒྱ་མཚོ་འདྲ་བའི་རི་རྒྱུད་གཙོ་བོ་འདིར་མཐུད་ཡོད་པ་དེ་བས་གསལ་པོར་
མཐོང་། ནུབ་ངོས་ཀྱི་རི་མགོ་གཅིག་ལ་གཅིག་སྦྲེལ་བྱས་ནས་མར་ལ་འཁྱོག་སྟེ། རིམ་
པས་ཁོད་སྙོམས་པའི་དེའུ་འབུར་ལ་གྱུར་རྗེས། ཁོའི་མིག་གིས་མི་ཟིན་པའི་རི་ཁུག་ཆེན་
པོ་དེའི་ནང་དུ་མི་སྣང་བར་གྱུར།
ཡངས་ཤིང་རྒྱ་ཆེ་བའི་ས་ངོས་དེའི་སྟེང་དུ། ཁོའི་རྐང་པའི་འོག་གི་ཐོར་ཞིག་ཏུ་སོང་
བའི་རི་ལྡེབས་དེ་ཁོ་ན་ཕུད། མི་རྗེས་དང་མིས་བཟོས་པའི་ཤུལ་ཅི་ཡང་མ་རིག་པ་རེད།
ཁོས་ཤིན་ཏུ་ཞིབ་ཚགས་ངང་རྒྱུན་རིང་བལྟས། ཐེངས་ཤིག་ཁོས་གྲོག་རོང་གི་གཤམ་གྱི་ས་
ཐག་རིང་པོ་ཞིག་ཏུ་དུ་བ་སྔོ་ཀྱུར་ཀྱུར་གསལ་ལ་མི་གསལ་ཞིག་ཡོད་པ་མཐོང་། ཁོས་ཡང་
བསྐྱར་ཐེངས་གཅིག་བལྟས་པས། དེ་ནི་རི་ཁྲོད་ཀྱི་ན་བུན་སྨུག་མདོག་དེའི་རྒྱབ་ཀྱི་དེ་ཉིད་
མཐའ་ནས་བསྐོར་བའི་ཤུར་ལྡེབས་བསྒྲིབས་ནས་བཟོས་པའི་འཕྲུལ་སྣང་ཡིན་པ་གཞི་
ནས་གསལ་པོ་མཐོང་།
ཁོས་གཤམ་གྱི་གྲོག་རོང་ལ་གཏད་ནས། “ཀྱེ། ཁྱོད། སྐུ་ཞབས་གཏེར་ཁུང་
ལགས” ཞེས་དང་། “ཁྱོད་ཀྱིས་ས་འོག་ནས་ཐོན་ཤོག་དང་། ང་སླེབས་ཡོད། སྐུ་ཞབས་
གཏེར་ཁུང་ལགས། ང་སླེབས་ཡོད” ཅེས་འབོད་སྐད་བསྒྲགས།
མི་དེའི་རྐང་ལྷམ་ཤིན་ཏུ་ལྕི་བས་གོམ་པ་ཁོབ་ཤིག་ཤིག་ཏུ་སྣང་ཡང་། མགོ་ཡུ་འཁོར་
བར་བྱེད་པའི་མཐོ་ས་ནས་མར་ལ་བབས་དུས་ནི་ར་དང་འདྲ་བར་ཡང་ཤ་དོད། གཡང་
གཟར་གྱི་མཐའ་ཟེར་རྡོ་རིལ་ཞིག་གིས་ཁོའི་རྐང་པའི་འོག་ནས་ཤུད་འདྲེད་བྱས་ཀྱང་། ཁོ་
པས་དངངས་འཚབ་སྤུ་ཙམ་ཡང་མི་བྱེད་པར། རྡོ་རིལ་དེ་ཤུད་འདྲེད་བྱས་ནས་ཡུན་ཅི་
ཙམ་སོང་རྗེས་གཞི་ནས་གནས་ཚུལ་ལྷག་རྒྱུ་ཡིན་པ་གནད་འཁེལ་ཧ་གོ་བགྱི་ཡོད་པ་དང་
འདྲ་བར་བརྟེན། སྐད་ཅིག་དེའི་ནང་དུ་ཁོས་དེ་ལས་ལྡོག་སྟེ་བརྟན་པོ་མེད་པའི་རྡོ་རིལ་དེ་
སྤྱད་ནས་གནས་སྐབས་རྐང་རྟེན་བྱས་ཏེ། ཁོ་པ་བདེ་འཇགས་ཀྱི་ས་ཆར་སྐྱེལ་དུ་བཅུག་པ་
རེད། གཡང་ང་ཤིན་ཏུ་གཟར་པོར་སླེབས་ནས་ཀེར་ལངས་ཐུབ་མི་སྲིད་པའི་སྐབས་སུ་ཡང་
ཁོས་ཐེ་ཚོམ་བྱས་མེད། ཁོས་སྐད་ཅིག་ཡུན་ནང་། བརྟན་པོ་མེད་པའི་ཐུར་ངོས་ལ་རྐང་པ་
འཇོག་ཙམ་བྱས་པ་ལ་བརྟེན་ནས་མདུན་ལ་མཆོངས། སྐབས་རེར་སྐད་ཅིག་ཉིད་ལ་རྐང་
པ་འཇོག་ཙམ་བྱེད་ས་ཡང་མེད་དུས། ཁོས་འབུར་དུ་དོད་པའི་བྲག་རྡོ་ཞིག་ལ་བཟུང་བ་
དང་། སེར་ཁ་ཞིག་གམ་ཡང་ན་རྨང་གཞི་བརྟན་པོ་མེད་པའི་སྡོང་ཐུང་ཞིག་བཟུང་ནས།
མཆོང་རྒྱངས་ཤུགས་དྲག་ཆེན་པོ་བརྒྱབ་མཐར། ཤེད་ཀྱིས་མཆོངས་ཏེ་སྐད་ཆེན་པོ་ཞིག་
སྒྲོག་གིན་དུ་ཤུར་ལྡེབས་བསྐྱུར་ཏེ་ཐུར་ངོས་ནས་ཉིལ་བའི་ས་འདམ་དང་རྡོ་ཧྲུག་ཀྲོན་ཁ་
ཤས་དང་ཆབས་ཅིག་ཏུ་ཤུད་འདྲེད་བྱས།
དེ་ཉིན་གྱི་ཞོགས་པ། བྱེ་འདམ་ཐ་སྤག་དང་པོ་དེའི་ནང་ནས་གསེར་བྱེ་ཨ་སྒོར་གཉིས
ལྷག་ཙམ་རི་བ་བཀྲུ་ཐུབ་པ་དེ་ནི་ཡིག་འབྲུ “v” ཡི་ལྟེ་བ་ནས་བཀྲུས་པ་ཞིག་རེད། དེ་ནས་
ངོས་གཉིས་ལ་བཀྲུས་པས། གསེར་ཉུང་དུ་འགྲོ་ཧ་ཅང་མགྱོགས། ཁོས་བསྔོགས་པའི་འཕྲེད་
ཐིག་ཤིན་ཏུ་ཐུང་བར་གྱུར་ཟིན། མགོ་མཇུག་སློག་ནས་བྲིས་པའི་ཡིག་འབྲུ “v” དེའི་
མཐའ་གཉིས་ལ་ཆོད་པའི་བར་ཐག་ཡར་ཊེ་ཁ་ཤས་ལས་མེད། དེ་གཉིས་སྣོལ་ཁ་དེ་ཁོའི་ཐོད་
ཀྱི་ཡར་ཊེ་ཁ་ཤས་ཀྱི་སར་ཡོད་ན་ཡང་། གསེར་ཡོད་པའི་བྱེ་འདམ་གནས་ས་གཏིང་ཇེ་རིང་
ཇེ་ཟབ་ཏུ་ཕྱིན། ཉིན་གུང་ཡོལ་རྗེས། ཕུག་པའི་གཏིང་ཚད་དབྱིན་ཁྲེ་ལྔ་བསྔོགས་ན་གཞི་
ནས་གསེར་བྱེ་ཐོན་བགྱི་ཡོད།
གནས་ཚུལ་དེ་འདྲའི་ཐོག་ནས་བལྟས་ན། གསེར་གཏེར་དེ་ཡོད་ཚུལ་ཙམ་ཞིག་མ་
ཡིན་པར། དེ་གར་ནི་དོན་དམ་གྱི་གསེར་གཏེར་སེག་མ་ཞིག་ཡིན་པ་རེད། དེས་ན་ཁོས་
གཏེར་ཁུང་རྙེད་རྗེས། ས་འདི་བསྔོགས་པར་ཡང་བསྐྱར་ཕྱིར་ཡོང་རྒྱུའི་ཐག་བཅད། འོན་
ཏེ་ཐོན་འབབ་ཕུན་སུམ་ཇེ་ཚོགས་སུ་སོང་བ་དེས་དེ་ལས་ལྡོག་སྟེ་ཁོ་པ་སེམས་ཁྲལ་སྐྱེས་
པར་གྱུར། མཚན་མོ་ཟིན་དུས་ཁོས་བྱེ་འདམ་ཐ་སྤག་གང་ནས་ཨ་སྒོར་གསུམ་བཞི་རི་བའི་
གསེར་བྱེ་བཀྲུ་ཐུབ། ཁོས་ཐེ་ཚོམ་སོམ་ཉིའི་ངང་མགོ་ལ་བྲད་བྲད་བྱས་ཤིང་། ཁོ་དང་བར་
ཐག་དབྱིན་ཁྲེ་ཁ་ཤས་ལས་མེད་པའི་རི་ལྡེབས་ཀྱི་ཡིག་འབྲུ “v” ཡི་རྩེ་མོ་ཕལ་ཆེར་
ལ་བལྟ་བར་བྱེད། ཁོས་མགོ་ལྕོག་ཙམ་ངང་ལུང་བསྟན་ཁྱབ་བསྒྲགས་བྱེད་པ་བཞིན་དུ།
“གཅིག་མིན་ན་གཅིག་ཡིན་ངེས་རེད། བྷིལ་ལགས། གཅིག་མིན་ན་གཅིག་ཡིན
ངེས་རེད། གཏེར་ཁ་འདི་ཡང་ན་ནི་རི་འདིའི་ཁྲོད་དུ་སིམ་ནས་འགྲོ་བ་དང་། ཡང་ན་ནི་ཨ་
མའི་རོ། གཏེར་ཁ་འདི་ཕྱུག་པ་ལ་དཔེ་མི་སྲིད་པས། ཁྱོད་ཀྱིས་ཆ་ཚང་འཁྱེར་ཐབས་དང་
བྲལ་བ་ཞིག་ཡིན་བགྱི་རེད། གལ་སྲིད་ངོ་མ་དེ་འདྲ་ཡིན་ན་དཔེ་བསགས་པ་རེད། ཁྱོད་
ཀྱིས་བྱས་ན་ཨེ་རེད་ལགས” ཞེས་ཁོས་ཡིན་མིན་གཉིས་ཆོག་གི་གནད་དོན་སྤྲོ་བ་འཕེལ་
དགོས་པ་དེ་དྲན་བཞིན་དུ་རང་དབང་མེད་པར་གད་མོ་ཧ་ཧ་ཤོར།
མཚན་མོ་ཟིན་པ་དང་། ཨ་སྒོར་ལྔ་རི་བའི་གསེར་བྱེ་ཐ་སྤག་གང་གི་ཆེད་དུ། ཁོས་
གནམ་ངོ་ཇེ་ནག་ཏུ་སོང་བར་མ་ལྟོས་པར་མིག་ཆེར་བགྲད་ཅི་ཐུབ་བྱས་ཏེ། ཆུ་ཕྲན་གྱི་
གམ་དུ་བཀྲུས།
ཁོས “དངོས་གནས་གློག་སྒྲོན་ཞིག་ཡོད་ནས། ངས་ལས་ཀ་མུ་མཐུད་དེ་བྱེད་རྒྱུ་བྱུང་
ན་བསམ” ཞེས་བཤད།
ཉིན་དེའི་དགོང་མོ། ཁོ་པ་གཉིད་ཤིན་ཏུ་ཁུག་དཀའ་སྣང་ཤར། མ་གཞི་ཁོས་ཡིད་རྣལ་
ལ་བབས་ཐབས་ཡང་ཡང་བྱས་ནས་མིག་བཙུམས་ཏེ་གཉིད་ཁུག་རེ་བྱས་ན་ཡང་། འདོད་པ་
ཤུགས་ཆེན་གྱིས་ཁོའི་ཁྲག་དྲོན་རབ་ཏུ་འཁོལ་བར་བྱས་ཤིང་། ཁོས་མིག་ཡང་ནས་ཡང་དུ་
གདངས་ཏེ། དུབ་པའི་ངང “ཉི་མ་ཤར་ན་དགའ་བ་ལ་ཨང” ཞེས་ཆིག་ལབ་བརྒྱབ།
རྗེས་སུ་མཐའ་མར་ཁོ་གཉིད་ཁུག་ན་ཡང་། སྐར་འོད་མོག་པོར་གྱུར་མ་ཉིད་དུ་ཁོས་
མིག་གདངས་པ་དང་། སྐྱ་མདའ་བཏང་མ་ཉིད་དུ་ཁོས་ཞོགས་ཟས་ཟོས་ཟིན་ཏེ། རི་ལྡེབས་
ལ་འཛེགས་ནས། སྐུ་ཞབས་གཏེར་ཁུང་ལགས་ཀྱི་གསང་བའི་ས་ཕུག་གི་ཕྱོགས་སུ་བསྐྱོད།
ཁོས་བཏོད་པའི་འཕྲེད་ཐིག་དང་པོ་དེ་ལ་ཕུག་པ་གསུམ་ལས་བསྔོགས་མ་ཐུབ་ཅིང་།
ད་ཆ་ཤག་ཕྱེ་གསེར་ལྡན་གྱི་ས་ཆ་ཤིན་ཏུ་ནས་དོག་པར་གྱུར་ནས། ཁོས་ཉིན་བཞི་བསྔོགས་
པའི་གསེར་གཏེར་གྱི་འབྱུང་ཁུངས་དེ་ཁོ་དང་ཐག་ཤིན་ཏུ་ཉེ་བར་གྱུར།
“ངང་བསྲིངས་ཤིག་དང་། བྷིལ་ལགས། ངང་བསྲིངས་ཤིག” ཅེས་ཁོས་རང་ཉིད་ལ་
སེམས་གསོ་བྱེད་ཀྱིན་དུ་ཕུག་པ་མཐའ་མཇུག་དེ་བསྔོགས་པ་དང་། ཡིག་འབྲུ “v” ཡི
མཐའ་གཉིས་མཐའ་མར་གཞི་གཅིག་གི་སྟེང་དུ་སྣོལ་འདྲེས་བྱས།
“ངས་ཁྱོད་རང་ཡོངས་སུ་བཙིར་ཟིན། སྐུ་ཞབས་གཏེར་ཁུང་ལགས། ཁྱེད་རང་
བྲོས་ནས་ཐར་ས་མེད” ཅེས་ཁོས་གཏིང་ཇེ་ཟབ་ཏུ་བསྔོགས་དུས་སྐད་ཆ་ཚིག་དེ་ལན་
མང་བཤད།
དབྱིན་ཁྲེ་བཞི། དབྱིན་ཁྲེ་ལྔ། དབྱིན་ཁྲེ་དྲུག་ཅེས་ཁོས་སའི་འོག་ལ་བར་མེད་དུ་
བསྔོགས་ཤིང་། ད་ཆ་ཇེ་ཁག་ཏུ་གྱུར། ཁོའི་རྐོ་མས་གཏེར་རྡོ་མཁྲེགས་པོའི་སྟེང་དུ་ཏིང་སྒྲ་
ཞིག་གྲག་པ་དང་། ཁོས་རྡོ་རིལ་དེ་ལ་ཞིབ་དཔྱད་ཐེངས་གཅིག་བྱས།
ཁོས “དཀར་གོང་སོབ་སོབ” ཅེས་བསྡོམས་ཚིག་བརྒྱབ་ནས། ཕུག་མཐིལ་གྱི་ས་
སོབ་སོབ་གཙང་རྐྱང་བྲད་རྗེས། རྐོ་མས་དཀར་གོང་སོབ་སོབ་དེ་ལ་གཞུས་ཤིང་། གཞུ་
ཐེངས་རེ་ལ་ཐོར་ཞིག་འགྲོ་བཞིན་པའི་རྡོ་རིལ་དེ་གས་ཆག་ཕྲན་བུ་རེར་ཕྱིན།
ཁོས་སོབ་སོབ་ཆགས་པའི་རྡོ་ཧྲུག་གི་ནང་དུ་ཁྱེམ་བཅུག་པ་དང་། འོད་སེར་པོ་ཞིག་
མཐོང་བས། གློ་བུར་དུ་ཁྱེམ་བསྐྱུར་ཏེ་ཙོག་པུར་བསྡད། ཁོས་ལག་པ་གཉིས་ཀྱིས་སོབ་སོབ་
ལ་གྱུར་པའི་རྡོ་རིལ་ཞིག་བཏེགས་ཏེ། དེའི་སྟེང་གི་ས་འབྱིད་པ་ནི་སོ་ནམ་པས་གསར་དུ་
བསྔོགས་པའི་ཞོག་ཁོག་སྟེང་གི་བྱེ་ས་འབྱིད་པ་དང་འདྲའོ། །
ཁོས” ཤཱ་དྷ་ན་ཕ་རི་སི་ལ་ཡང་སྐྱེངས་པ་སྟེར་བར་ནུས་སོ” ཞེས་དང་། “དངོས་
གནས་གསེར་རྡོག་ཙམ་རྡོག་ཙམ་རང་རེད་བཞག དངོས་གནས་གསེར་རྡོག་ཙམ་རྡོག་
ཙམ་རང་རེད་བཞག” ཅེས་འབོད་སྐད་བསྒྲགས།
ཁོའི་ལག་པའི་ནང་དུ་བཏེགས་པ་དེ་ལས་ཕྱེད་ཀ་རྡོ་རིལ་ཡིན་པ་ལས། ཕྱེད་ཀ་གཞན་
དེ་ས་ལེ་སྦྲམ་རང་རེད། ཁོས་དེ་ཉིད་གསེར་བཀྲུའི་ཐ་སྤག་ནང་བཞག་སྟེ། སླར་ཡང་རྡོག་
གཅིག་བླངས་ནས་ཞིབ་དཔྱད་ཐེངས་གཅིག་བྱས། ཁ་དོག་སེར་པོ་ཕྲ་མོ་ཙམ་ཡང་རིག་རྒྱུ
མེད་མོད། འོན་ཏེ་ཁོས་ཤེད་དང་ལྡན་པའི་མཛུབ་མོས་དཀར་གོང་སོབ་སོབ་བཤུས་རྗེས། ཁོའི་
ལག་གཉིས་ཀྱི་ནང་དུ་ཚང་མ་འོད་ཆེམ་ཆེམ་འཚེར་བའི་གསེར་རྐྱང་རེད། ཁོས་རྡོག་ཙམ་
རྡོག་ཙམ་བྱས་ནས་དེ་ཚོའི་སྟེང་གི་བྱེ་འདམ་ཕྱིས་རྗེས། དེ་ཚོ་གསེར་བཀྲུའི་ཐ་སྤག་གི་ནང་
དུ་འཕངས། དེ་ནི་ས་ལེ་སྦྲམ་གྱི་བང་མཛོད་ཅིག་རང་རེད། དེ་གའི་དཀར་གོང་ཧ་ལམ་ཡོངས་
སུ་འཐོར་ནས། ལྷག་མ་དེ་གསེར་ལས་མང་བ་མེད་པ་རེད། ཁོས་ལྷད་སྐྱོན་མེད་པའི་གཏེར་
རྡོ་སྟེ། ས་ལེ་སྦྲམ་རང་རྙེད། ཁོས་རྐོ་མས་དཀྱིལ་གཤགས་བཏང་བའི་གསེར་རྡོག་གཅིག་ལས་
ར་མཉེ་བཞིན་དུ་འོད་འཚེར་བར་བྱེད་ཅིང་། ཁོས་མགོ་བོ་འཁྱོག་ལ་འཆང་བཞིན་དུ་དེ་ལ་
ལྟ་གིན་དུ། ག་ལེར་ངང་དེ་ཉིད་ཕར་བསྐོར་ཚུར་བསྐོར་གྱིས་དེ་ཡི་ཡིད་དབང་འཕྲོག་པའི་
བཀྲག་མདངས་ལ་མྱོང་རོལ་བྱས།
ཁོས་མཐོང་ཆུང་ཆེན་པོའི་སྒོ་ནས། “ཁྱོད་ཚོས་ཁྱོད་རང་ཚོའི ‘གསེར་མང་ཐག་
ཆོད’ ཟེར་བའི་གཏེར་དེ་ངོམ་ནའང་ངོམས་ཤིག” ཅེས་དང་། “གཏེར་འདི་དང་བསྡུར་
ན་ཁྱོད་ཚོའི་གཏེར་ལ་ཨ་སྐར་སུམ་ཅུ་ལས་རི་བགྱི་མ་རེད། གཏེར་འདི་ཡོངས་རྫོགས་
གསེར་རེད། འོ་ཙི། ངས་ཀྱང་ད་ལྟ་གྲོག་རོང་འདི་ལ་མིང་ཞིག་འདོགས་བགྱི་ཡིན། འདི་
ལ ་གསེར་ལུང་ ཞེས་ལོབས་ཤིག” ཅེས་ཧིན་སྒྲ་ཞིག་བསྒྲགས།
ཁོ་སྔར་བཞིན་ཙོག་པུར་བསྡད་ནས་མུ་མཐུད་དེ་ཧྲོག་ཧྲོག་དེ་ཚོར་ཞིབ་དཔྱད་བྱས་
ནས། དེ་ཚོ་གསེར་བཀྲུའི་ཐ་སྤག་གི་ནང་དུ་འཕེན་པར་བྱེད། གློ་བུར་དུ་ཉེན་ཁའི་སྔོན་
ཚོར་ཞིག་སེམས་ལ་ལྷངས་སེ་འཆར་ཡོང་། དེ་ནི་ཁོའི་ལུས་སྟེང་དུ་གྲིབ་ནག་བབས་
པ་ལྟར་སྣང་ཡང་གྲིབ་གཟུགས་ནི་མེད་པ་རེད། ཁོའི་སྙིང་ཁ་ནས་ཐོན་གྲབས་བྱས་ནས་
དབུགས་ཀྱང་འབྱིན་མི་ཐུབ། དེ་འཕྲལ་ཁོའི་ཁྲག་ག་ལེར་གྲང་མོར་གྱུར་ནས། རྔུལ་ཆུས་
འཚོས་པའི་འོག་འཇུག་གྲང་ཤུར་ཤུར་ངང་ཁོའི་ཤ་རྒོད་ལ་འབྱར་སྣང་འཆར།
ཁོས་མཆོངས་རྒྱང་བརྒྱབ་མེད་ལ་ཕར་ལྟ་ཚུར་ལྟ་ཡང་བྱས་མེད་ཅིང་། འགུལ་ཙམ་
ཡང་མ་བྱས་པར། ཁོ་ལ་བྱུང་བའི་སྔ་ལྟས་དེ་རིགས་ཀྱི་ངོ་བོར་ཞིབ་འཇུག་བྱས་ནས། ཁོ་
ལ་ཉེན་བརྡ་གཏོང་མཁན་ལྐོག་གྱུར་གྱི་སྟོབས་ཤུགས་དེ་ཡི་འབྱུང་ཁུངས་གསལ་ཤེས་ཨེ་
ཐུབ་བལྟས་པ་མ་ཟད། ཚོར་སྣང་ལ་བརྟེན་ནས་མི་མངོན་པ་དང་། འཇིགས་སྐུལ་འཁེལ་
སྣང་འཆར་བར་བྱེད་པོ་དེ་རྩད་གཅོད་ཅི་ཐུབ་བྱས། སྐབས་རེར་ང་ཚོར་དགྲ་འཛིན་གྱི་
དྲི་ངད་ཅིག་ཚོར་སྣང་ཡོང་ཡང་། དྲི་ངད་དེ་རིགས་ནི་ཤིན་ཏུ་ནས་དཔོག་དཀའ་བས། ང་
ཚོའི་དབང་པོ་སྒོ་ལྔས་རྟོགས་ཐུབ་པ་ཞིག་མ་རེད། ཁོས་དྲི་ངད་དེ་རིགས་ཚོར་ན་ཡང་། དེ་
ཇི་ལྟར་ཚོར་མིན་མི་ཤེས་པར། དེ་ནི་སྤྲིན་དཀར་རྒྱུ་བས་ཉི་འོད་བསྒྲིབས་པ་དང་འདྲ་བར་
ཚོར། ཁོ་དང་ཚེ་སྲོག་གི་བར་ལ། དབུགས་འབྱིན་མི་ཐུབ་པ་བྱེད་པ་དང་། འཇིགས་སྐུལ་
རང་བཞིན་དང་ལྡན་པའི་རྐྱེན་ངན་དེ་རིགས་འཆར་བ་རེད། དེ་ནི་ཡི་མུག་གི་ཚོར་སྣང་
ཞིག་དང་འདྲ་བ་དེས་ཚེ་སྲོག་ཁྱུར་མིད་དུ་བཏང་ནས། དེ་ཉིད་འཆི་ལམ་དུ་རྫོང་བ་སྟེ། ཁོ་
པ་འཆི་ལམ་དུ་རྫོང་བ་ལྟར་དུ་སྣང་།
ཁོའི་ལུས་ཧྲིལ་པོའི་སྟོབས་ཤུགས་ཀྱིས་ཁོ་མཆོང་དུ་བཅུག་ནས། མི་མངོན་པའི་ཉེན་
ཁ་དེ་རིགས་ལ་ཁ་གཏད་འཇལ་བར་བཙན་འཇུག་བྱེད་སྣང་འཆར་ན་ཡང་། ཁོའི་རིགས་
ཤེས་ཀྱིས་ནི་ཁོའི་འཇིགས་སྣང་སེལ་བ་རེད། ཁོས་སྔར་བཞིན་གསེར་རྡོག་གཅིག་བཏེགས་
ཏེ་དེ་གར་ཙོག་པུར་བསྡད། ཁོས་ཕར་ལྟ་ཚུར་ལྟ་བྱེད་མི་ཕོད་ལ། ད་ཆ་ཁོའི་རྒྱབ་ཀྱི་ཕུག་
སྒོའི་སྟེང་ན་མི་ཞིག་ཡོད་པ་ཁོས་ཤེས། ཁོས་ལག་ནང་གི་གསེར་ལ་སྤྲོ་བ་ཧ་ཅང་ཆེན་པོ་
ཡོད་ཁུལ་བྱས། ཁོས་དབྱེ་འབྱེད་ཀྱི་མིག་མདངས་ཀྱིས་གསེར་རྡོག་པོ་དེ་ལ་ཞིབ་དཔྱད་
བྱས་ནས། དེ་ཉིད་ཕར་སློག་ཚུར་སློག་བྱས་ཤིང་། དེའི་སྟེང་གི་ས་རྡུལ་ཕྱིས། འོན་ཏེ་ཁོའི་
རྒྱབ་ན་མི་གང་ཞིག་གིས་ཁོའི་ཕྲག་གོང་ནས་གསེར་རྡོག་པོ་དེར་ལྟ་བ་སྔ་ཕྱི་བར་གསུམ་དུ་
ཁོས་ཤེས།
ཁོས་ལག་པའི་ནང་གི་གསེར་རྡོག་པོར་མྱོང་རོལ་བྱེད་ཁུལ་བྱེད་དུས་གཟབ་གཟབ་
ངང་ཉན་པས། ཁོའི་རྒྱབ་ཀྱི་མི་དེའི་དབུགས་རྔུབ་འབྱིན་གྱི་སྒྲ་ཡང་ཐོས། ཁོས་མདུན་ནས་
གོ་ཚོན་བཙལ་བས། ཁོ་རང་གིས་བསྔོགས་པའི་གསེར་ལས་མ་རྙེད་ཅིང་། དེ་ཚོས་ནི་མིག
སྔའི་འ་ཆད་འུ་ཐུག་གི་གནས་སྐབས་སུ་ཁོ་ལ་ཕན་ཐོགས་སྤུ་ཙམ་ཡང་མེད། དེ་གར་རྐོ་
མ་ཞིག་ཡོད་པ་དེ་དགོས་པའི་དུས་སུ་གོ་ཚོན་སྤྱོད་བདེ་པོ་ཞིག་ཡིན་རུང་། ད་ལྟ་སྤྱད་ན་
འགྲིག་བགྱི་མེད། ཁོས་རང་ཉིད་ཀྱི་གནས་བབ་གསལ་བོར་རྟོགས། ཁོ་གཏིང་ཚད་དབྱིན་
ཁྲེ་བདུན་ཡོད་པའི་ཕུག་པ་གུ་དོག་པོ་ཞིག་ནང་ཡོད་ཅིང་། མགོ་བོ་ས་ངོས་སུ་རྐྱོང་ཐུབ་
བགྱི་མེད་པར་ཁོ་ནི་རྒྱ་ཞིག་ནང་ཚུད་ནས་ཡོད།
ཁོ་སྔར་བཞིན་ཙོག་པུར་བསྡད་ཅིང་ཡིད་རྣལ་དུ་ཕབ་ཡོད། འོན་ཏེ་བསམ་བློ་ག་
འདྲ་བཏང་རུང་ཐབས་ཤེས་གང་ཡང་མ་རྙེད་པས་ན། ཁོས་མུ་མཐུད་དེ་དཀར་གོང་ཆག་
དུམ་སྟེང་གི་ས་འདམ་ཕྱིས་ནས་ཐ་སྤག་གི་ནང་དུ་གསེར་རྡོག་འཕེན་རྒྱུར་ཟད། ཁོ་ལ་
ཐབས་གཞན་ཅི་ཡང་མ་རྙེད་རུང་། སྔ་ཕྱིར་མ་ལྟོས་པར་ལངས་ནས་ཁོའི་རྒྱབ་ཏུ་དབུགས་
རྔུབ་འབྱིན་བྱེད་མཁན་སྡུག་ཅག་ཉེན་ཁ་ཅན་དེ་ལ་ཁ་གཏད་འཇལ་དགོས་པ་ཁོས་ཤེས།
དེ་ལྟར་ངང་སྐར་མ་ཁ་ཤས་ཕྱིན་པ་དང་། སྐར་མ་རེ་རེ་འགྲོ་དུས་ཁོ་ཡར་ལངས་དགོས་
པའི་དུས་དེ་སྐར་མ་གཅིག་རེ་ཐག་ཉེ་རུ་སོང་བ་ཤེས། དེ་འདྲ་མ་བྱས་ན། དེ་ལྟར་དྲན་
པའི་དུས་སུ། ཁོའི་འོག་འཇུག་རློན་པ་གྲང་ཤུར་ཤུར་ངང་ཤ་ལ་སྦྱར་བ་སླར་ཡང་ཚོར། དེ་
ལྟ་མིན་ན་ཁོས་ལུས་པོ་སྒུར་སྒུར་བྱས་ནས། ཁོའི་གསེར་གྱི་བང་མཛོད་བསྲུང་བཞིན་དུ་
འཆི་རྒྱུ་རང་རེད།
འོན་ཏེ་ཁོས་སྔར་བཞིན་ཙོག་པུར་བསྡད་དེ་གསེར་རྡོག་པོའི་སྟེང་གི་ས་འདམ་འབྱིད་
ཀྱིན་དུ་བྱ་ཐབས་ཅི་སྤྱད་ནས་ཡར་ལ་ལངས་དགོས་པའི་ཐད་ལ་བསམ་བློ་བཏང་། ཁོས་
ཧོབ་ལངས་བརྒྱབ་ནས་ཕུག་ཕྱིར་འཛེགས་ཏེ། སྙོམས་སའི་སྟེང་དུ་ཁོ་ལ་འཇིགས་སྐུལ་
བྱེད་མཁན་སྡུག་ཅག་དེ་དང་འཛིངས་ཆོག་ལ། ཡང་མིན་ན་ཁོས་ག་ལེར་སྣང་མེད་ངང་
ཡར་ལངས་ཏེ། ཁོའི་རྒྱབ་ཏུ་དབུགས་རྔུབ་འབྱིན་བྱེད་མཁན་སྡུག་ཅག་དེ་གློ་བུར་དུ་མཐོང་
ཁུལ་བྱས་ཀྱང་ཆོག ཁོའི་ལྷན་སྐྱེས་ཀྱི་ནུས་པ་དང་མངོན་གསལ་ངང་དམར་འཛིང་བྱེད་
འདོད་ཆེ་བའི་ལུས་ཡོངས་ཀྱི་ཤ་རྒོད་རེ་རེ་བཞིན་ཚང་མས། ས་ངོས་སུ་དྲག་མཆོངས་བྱེད་
སྟངས་དེ་རིགས་ལ་འཐད་པར་འདོད་ན་ཡང་། ཁོའི་རིག་ཤེས་དང་ཁོའི་ལྷ་སྐྱེས་ཀྱི་གཡོ་
སྒྱུས་དལ་ལ་བག་ཟོན་གྱི་བྱ་ཐབས་དེ་རིགས་ལ་བརྟེན་ནས། ཁོ་ལ་འཇིགས་སྐུལ་བྱེད་
མཁན་ལྐོག་གྱུར་ཅན་དེ་ལ་གདོང་གཏད་བྱ་རྒྱུར་མོས་མཐུན་བྱེད། ཁོས་ཁོག་རྩིས་དེ་ལྟར་
བྱེད་སྒང་དེར། སྒྲ་ཤིན་ཏུ་ཆེ་ལ་གསལ་བ་ཞིག་ཐོས། སྐད་ཅིག་ཡུན་དེར་ཁོའི་སྒལ་གཞུང་
གི་གཡོན་ངོས་སུ་རྡུང་རྡེག་ཚ་ནན་ཞིག་འཕོག་པ་དང་། འཁེལ་སའི་གནས་དེ་ནས་མེ་
འོད་ཅིག་ཁོའི་ལུས་པོར་རྟོལ་སྣང་འཆར། ཁོ་དེ་མ་ཐག་ཏུ་མཆོངས་ན་ཡང་ཕྱེད་ཙམ་ནས་
འགྱེལ། ཁོའི་ལུས་པོ་གློ་བུར་འཚིག་པའི་ལོ་མ་ཞིག་དང་འདྲ་བར་འཁུམས་ནས་ཁོ་རྩ་
བརླག་ཏུ་ཕྱིན་ཅིང་། ཁོའི་བྲང་ཁོག་གིས་གསེར་ཐ་སྤག་དེ་མནན་ལ། ངོ་གདོང་ས་འདམ་
དང་རྡོ་ལ་འབྱར། ཕུག་མཐིལ་གྱི་ས་རྒྱ་ཆུང་རྐྱེན་ཁོའི་རྐང་པ་འཁོན་འགུག་བྱས་ནས་
རེངས་འཁུམས་ངང་གཅུས་འགུལ་ཐེངས་འགའ་བྱས། ཁོའི་ལུས་པོ་ནི་འདར་ནད་ཚབས་
ཆེན་འཕོག་པ་ལྟར་འདར་འཁྲུག་འཁྲུག་བྱེད་པ་དང་། གློ་བའི་ནང་ནས་དབུགས་རིང་
མོ་ཁ་གང་རྔུབ་རྗེས། ག་ལེར་ངང་ཤིན་ཏུ་དལ་བུར་ཕྱིར་འབྱིན་ཞིང་། ལུས་པོ་ས་ལ་ལེབ་
འགྱེལ་བྱས་ནས་གཡོ་མེད་འགུལ་མེད་ལ་གྱུར།
ཕུག་སྒོའི་སྟེང་དུ་ཐུང་མདའ་གཡོན་འཁོར་ཅན་འཁྱེར་བའི་མི་ཞིག་གིས་མར་ལ་
གསང་སྟབས་ཀྱིས་ལྟ་བཞིན་གཤམ་གྱི་ཁ་སྦུབ་ལོག་ནས་སྒུལ་མེད་ལ་གྱུར་པའི་ལུས་པོ་དེ་
ལ་ཡུན་རིང་བལྟས། ཡུད་ཙམ་སོང་རྗེས། གློ་བུར་དུ་ཡོང་བའི་མི་དེས་ཙོག་པུར་བསྡད་དེ་
མེ་མདའ་ཁོ་རང་གི་པུས་མོའི་སྟེང་དུ་བཞག་ནས་མར་ལ་བལྟས། ཁོས་ལག་པ་གཅིག་པ་
ཀིར་ནང་བརྐྱངས་ནས་ཤོག་ཚལ་རྫ་མདོག་ཁ་ཤས་བཏོན་ཡོང་རྗེས། ཤོག་བུའི་སྟེང་དུ་རྡོ་
ཐ་ཕྲན་བུ་བཞག་པ་དེ་ལེགས་པར་བསྒྲིལ་ཞིང་། སྣེ་གཉིས་ཀྱི་ཁ་བཅད་ནས་ཐ་མག་སེར་
སྐྱ་ཐང་ལ་སྦོམ་པ་རྐང་གཅིག་བཟོས། ཁོའི་མིག་གིས་ཕུག་མཐིལ་ན་ཉལ་བའི་ལུས་པོ་དེ་
དང་སྐད་ཅིག་ཙམ་ཡང་འབྲལ་མྱོང་མེད། ཁོས་ཐ་མག་ལ་མེ་སྤར་ནས་ཞིམ་མདོག་ཁ་པོའི་
ངང་ཤིན་ཏུ་དལ་བུར་ཁ་གང་འཐེན། རྗེས་སུ་ཐ་མག་གི་མེ་བཏལ་བ་དང་། ཁོས་སླར་ཡང་
དེ་ལ་མེ་སྤར། འོན་ཏེ་ཁོས་སྔ་ཕྱི་བར་གསུམ་དུ་གཤམ་གྱི་ལུས་པོ་དེ་ལ་ཞིབ་འཇུག་བྱེད་
བཞིན་ཡོད།
མཐའ་མར་ཁོས་ཐ་མག་བསྐྱུར་ཏེ་ཡར་ལ་ལངས་པ་དང་། ཕུག་སྒོའི་ཕྱོགས་སུ་གོམ་
པ་གང་སྤོས་ནས། ལག་པ་གཉིས་ཀྱིས་ཕུག་སྒོའི་མཐའ་གཉིས་ལ་བཀར་ཞིང་། ལག་པ་
གཡས་པས་སྔར་བཞིན་མེ་མདའ་བཟུང་བ་དང་། དཔུང་ཤེད་ལ་བརྟེན་ནས་ལུས་པོ་མར་ལ་
བཞག་པ་རེད། ཁོའི་རྐང་པ་དང་ཕུག་མཐིལ་བར་ལ་མཱ་གཅིག་ཡོད་དུས། ཁོས་ལག་པ་གློད་
དེ་མར་ལ་མཆོངས།
ཁོའི་རྐང་པ་ས་ལ་རེག་པའི་སྐད་ཅིག་ཉིད་དེར་གསེར་འཚོལ་མཁན་དེའི་དཔུང་
ལག་གིས་ཤེད་ཀྱིས་གཅིག་གཞུས་པ་ཁོས་མཐོང་བ་དང་། རང་ཉིད་ཀྱི་རྐང་པ་གཉིས་མྱུར་
བར་གཅུས་སྒྲིལ་བརྒྱབ་སྟེ་འགྱེལ། ཁོ་མར་མཆོངས་དུས་མེ་མདའ་འཁྱེར་བའི་ལག་པ་དེ་
མ་གཞི་ཡར་ལ་བཏེགས་ཡོད་རུང་། ཁོའི་རྐང་པར་མིས་འཁྱུད་མ་ཉིད་དུ་ཁོས་མེ་མདའི་ཁ་
ཐུར་ལ་གཏད། ཁོའི་ལུས་པོ་ད་དུང་བར་སྣང་དུ་གནས་ནས་ཁོ་ད་དུང་ཡོངས་སུ་འགྱེལ་མེད་
དུས། ཁོའི་ལག་པས་མེ་མདའི་སྐམ་པ་མནན་ཟིན་ནས། གུ་དོག་པའི་ཕུག་པ་དེའི་ནང་དུ་མེ་
མདའི་འུར་ཆོམ་གྱི་སྒྲས་རྣ་བ་འོན་གྲབས་བྱེད་པ་དང་། ཕུག་པའི་ནང་དུ་མེ་རྫས་ཀྱི་དུ་ཞག་
འཁྲིགས་ནས་ཁོས་ཅི་ཡང་མི་རིག་པར་གྱུར། ཁོ་གན་རྐྱལ་མར་ཕུག་མཐིལ་དུ་འགྱེལ་བ་
དང་། གསེར་འཚོལ་མཁན་དེས་ལམ་སང་ཞི་མི་བཞིན་དུ་ཁོའི་ལུས་སྟེང་དུ་མནན། གསེར་
འཚོལ་མཁན་གྱིས་ཁོ་གནོན་དུས། ཁོས་དཔུང་པ་གཡས་པ་ཕྱིར་གཅུས་ཏེ་ཡང་བསྐྱར་མེ་
མདའ་ལན་གཅིག་འཕེན་རྩིས་བྱས། སྐད་ཅིག་ཉིད་དེར་གསེར་འཚོལ་མཁན་དེས་དཔུང་
ལག་གིས་ཧ་ཅང་མགྱོགས་པོའི་ངང་ཁོའི་མཁྲིག་མར་གཅིག་གཞུས། དེ་ལྟར་མེ་མདའི་ཁ་
དགྱེ་ཙམ་བྱས་ཏེ་མདེའུ་དེ་ཕུག་ལྡེབས་ཀྱི་ས་འདམ་ནང་དུ་འཕངས།
དེ་འཕྲལ་གློ་བུར་དུ་ཡོང་བའི་མི་དེས་གསེར་འཚོལ་མཁན་གྱིས་ཁོའི་ལག་ངར་ནས་
བཟུང་བ་ཚོར། ཁོ་གཉིས་ཀྱིས་མེ་མདའ་དེ་འཕྲོག་རེས་བྱས། གཉིས་ཀས་མེ་མདའི་ཁ་དེ་
ཕ་རོལ་པོར་གཏོད་དགོས་བསམས། དེ་དུས་ཕུག་པའི་ནང་གི་དུ་བ་རིམ་གྱིས་ཡལ་བ་དང་།
གློ་བུར་དུ་ཡོང་བའི་མི་གན་རྐྱལ་མར་གནས་པ་དེས་རབ་རིབ་ཙམ་ཞིག་མཐོང་ཐུབ་པར་
གྱུར་མོད། དགྲ་ཡས་གློ་བུར་དུ་ཁོའི་མིག་ལ་གཏད་དེ་ས་སྦར་མོ་གང་བཤོས་པས། ཁོས་ཅི་
ཡང་མི་རིག་པར་གྱུར། གློ་བུར་འདྲོགས་པའི་དུས་དེར། ཁོའི་ཐུང་མདའ་གཡོན་འཁོར་
ཅན་དེ་བཟུང་མ་ཐུབ། དེ་འཕྲལ་ཁོའི་རིག་པ་གློ་བུར་ནག་ཐུམ་མེར་གྱུར་པ་དང་། སྐད་
ཅིག་དེའི་རིང་ལ། ཁོ་ལ་ཐ་ན་ནག་ཐུམ་མེར་གྱུར་སྣང་ཡང་མེད།
གསེར་འཚོལ་མཁན་གྱིས་མདེའུ་མ་རྫོགས་ཀྱི་བར་དུ་མེ་མདའ་བསྟུད་མར་ལན་
འགའ་འཕངས་རྗེས། མེ་མདའ་དེ་བསྐྱུར་ནས་དབུགས་ལྷེམ་ལྷེམ་ངང་འདས་པོའི་རྐང་
པའི་སྟེང་དུ་བསྡད།
གསེར་འཚོལ་མཁན་དེས་ངུ་ཤུམ་འཛར་འཛར་བྱེད་བཞིན་དུ་དབུགས་བར་མེད་དུ་
ཧལ། ཁོས་དབུགས་ལྷེམ་ལྷེམ་ངང་། “ཐ་ཤལ་རང་རེད” ཅེས་དང་། “ཁོ་ངའི་རྒྱབ་ནས་
འཇབ་ཡོང་སྟེ། ངས་ལས་ཀ་ཚར་ཚར་བར་བྱེད་དུ་བཅུག་རྗེས། ང་ལ་རྒྱབ་ནས་མེ་མདའ་
གཅིག་འཕངས་པ་རེད” ཅེས་བཤད།
ཞེ་ནས་སྡང་བ་དང་ངལ་བས་རབ་ཏུ་དུབ་པའི་དབང་གིས་ཁོ་ངུ་འཆོར་གྲབས་བྱས།
ཁོས་ཤི་བོ་དེའི་ངོ་ལ་ལྟ་ཙམ་བྱས། དེའི་སྟེང་དུ་ས་སོབ་སོབ་དང་བྱེ་རྡུལ་གྱིས་ཁེངས་ནས་
ངོ་རིས་ངོས་བཟུང་ཤིན་ཏུ་དཀའ།
ཁོས་ཞིབ་ཚགས་ཀྱིས་བལྟས་རྗེས། “ལྟས་ངན་འདི་ངས་མཐོང་མྱོང་རྩ་བ་ནས་མི་
འདུག” ཅེས་དང་། “རྐུན་པོ་ཆེས་སྤྱིར་བཏང་ཙམ་ཞིག་རེད་འདུག ཨ་མའི་རོ། འོན་ཏེ་
ཁོས་ང་ལ་རྒྱབ་ནས་མེ་མདའ་ཞིག་འཕངས་པ་རེད། ཁོས་ང་ལ་རྒྱབ་ནས་མེ་མདའ་ཞིག་
འཕངས་པ་རེད” ཅེས་བཤད།
ཁོས་འོག་འཇུག་གི་ཐབ་ཆི་བཀྲོལ་ནས་གཡོན་ངོས་ཀྱི་བྲང་དང་སྒལ་པར་ལག་པ་
འཆང་ཙམ་བྱས།
ཁོས་བློ་ཡིད་ཚིམ་པའི་ངང “རྦད་དེ་ཏལ་འཕིགས་བཏང་བཞག འོན་ཏེ་སྐྱོན་མི་
འདུག” ཅེས་དང་། “ཁོས་བསྡིགས་སོ་གནད་ལ་ཧ་ཅང་འཁེལ་པོ་སྤྲད་འདུག་ཅེས་ངས་
མནའ་བསྐྱལ་ཆོག ཡིན་ན་ཡང་ཁོས་སྐམ་པ་གནོན་དུས་མེ་མདའི་ཁ་ཅུང་ཟད་འཁྱོག་
པ་རེད། ལྟས་ངན་འདི་ཡིན་ན། ངས་ཁོ་ཚར་བཅད་པ་ཡིན། ཧིན། ངས་ཁོ་རང་ཕར་ཚར་
བཅད་པ་ཡིན” ཞེས་འབོད་སྐད་བསྒྲགས།
ཁོས་མཛུབ་མོས་ལུས་སྟེང་གི་མདེའུ་འཁེལ་ཁུང་དེ་ལ་འཆང་བཞིན་དུ་ངོ་ལས་ཡི་
ཐང་ཆད་པའི་རྣམ་འགྱུར་མངོན། ཁོས “རྨ་ཁ་འདི་ལ་ན་ཟུག་གཏོང་ཉེན་ཆེ” ཞེས་དང་།
“ངས་རྨ་རས་ལེགས་པར་དཀྲིས་རྗེས། འདི་ནས་མགྱོགས་ཙམ་འབྲལ་དགོས" ཞེས་བཤད།
ཁོ་ཕུག་སྒོ་ནས་འཛེགས་ཏེ་ཕྱིར་ཐོན་པ་དང་། རི་གཤམ་གྱི་ཞག་སྡོད་བྱེད་སར་བསྐྱོད།
ཆུ་ཚོད་ཕྱེད་ཀ་སོང་རྗེས། ཁོས་ཁལ་རྟ་འཁྲིད་ནས་ལོག་ཡོང་། ཁོའི་ཁ་ཕྱེ་བའི་འོག་འཇུག་
གི་ནང་ནས། རྨ་ཁར་དཀྲིས་པའི་རྨ་རས་མཐོང་ཐུབ། ཁོས་ལག་པ་གཡོན་པའི་འགུལ་
སྟངས་ཤིན་ཏུ་ནས་འགོར་བས་མ་ལག་བདེ་པོ་མེད་ན་ཡང་། དེས་ཁོའི་དཔུང་ལག་སྤྱོད་
རྒྱུར་གེགས་མི་བྱེད།
ཁོས་འདས་པོའི་མཆན་འོག་ནས་ཐག་པས་བསྡམས་ཏེ་ཕུང་པོ་དེ་ཕུག་པའི་ནང་
ནས་ཕྱིར་དྲུད་ཡོང་། དེ་འཕྲལ་གསེར་རྐོ་བར་ཕྱིན། ཁོས་དཔའ་བརྟན་གྱི་སྒོ་ནས་ལས་ཀ་
ཆུ་ཚོད་ཁ་ཤས་བྱས་པ་དང་། རེངས་པོར་གྱུར་པའི་ཕྲག་གོང་ལ་ངལ་གསོ་ཡུད་ཙམ་ཡོང་
ཕྱིར་ལས་མཚམས་ཡང་ཡང་བཞག་པ་དང་དུས་མཚུངས། “ཁོས་ང་ལ་རྒྱབ་ནས་མེ་མདའ་
གཅིག་འཕངས་པ་རེད། ཐ་ཤལ་འདི་ཡིན་ན། ཁོས་ང་ལ་རྒྱབ་ནས་མེ་མདའ་ཞིག་འཕངས་
པ་རེད” ཅེས་ཡང་ནས་ཡང་དུ་བཤད།
ཁོའི་གསེར་ཡོངས་རྫོགས་ཧ་ལམ་བཏོན་ཚར་བ་མ་ཟད། ཀམ་པ་ལི་ཁ་ཤས་ཀྱིས་དམ་
པོར་བསྒྲིལ་ནས། རྡོག་ཁྲེས་ཁ་ཤས་ཤིག་བཟོས་ཟིན་དུས། ཁོས་གསེར་དེ་ཚོའི་རིན་ཐང་
ཚོད་རྩིས་ཐེངས་གཅིག་བྱས།
ཁོས “སྤམས་བཞི་བརྒྱ་མེད་ན། ང་རང་ཧོ་ཐེན་ཋོ་ཚེ་བར་རྩི་ཆོག” ཅེས་དང་།
“དཀར་གོང་དང་བྱེ་འདམ་གྱིས་སྤམས་ཉིས་བརྒྱ་ཟིན་པར་ཆ་བཞག་ན་ཡང་། ད་དུང་
གསེར་སྤམས་ཉིས་བརྒྱ་ཡོད་རེད། བྷིལ་ལགས། རིག་པ་དྭངས་པར་གྱིས་དང་། གསེར་
སྤམས་ཉིས་བརྒྱ་རེད། ཨ་སྒོར་བཞི་སྟོང་རེད། དེ་ཀུན་ཁྱོད་རང་གི་རེད། ཚང་མ་ཁྱོད་རང་
གི་རེད” ཅེས་བཤད།
ཁོས་སྣང་བ་སྐྱིད་པོའི་ངང་མགོ་ལ་འབྲད་ཙམ་བྱས་པས། མཛུབ་མོས་སྣང་མེད་དུ་ཆ་
མེད་ཀྱི་ཀོང་ཤུར་ཞིག་ལ་རེག་པ་རེད། ཁོས་ཀོང་ཤུར་དེ་དེད་ནས་འཆང་བ་ན། དེའི་རིང་
ཚད་ལ་དབྱིན་ཚུན་མང་པོ་ཡོད། ད་བྱེད་དུས་དེ་ནི་མདེའུ་གཉིས་པ་དེས་ཁོའི་མགོ་ལྤགས་
ལ་བརྡར་དུས་བཟོས་པའི་ཤུལ་རེད།
ཁོ་ཁྲོ་འཚུབ་འཚུབ་ངང་ཤི་བོ་དེའི་གམ་དུ་ཕྱིན།
ཁོས་ངར་ངར་རྫིག་རྫིག་ངང” ཁྱོད་ཀྱིས་ང་གསོད་དགོས་བསམས་བྱུང་ངམ” ཞེས་
དང་། “ཁྱོད་ཀྱིས་ང་གསོད་དགོས་བསམས་བྱུང་ངམ། འོ་ཡག ངས་ཁྱོད་རང་ཕར་ལ་
ཚར་བཅད་པ་ཡིན། ད་ཆ་ངས་ད་དུང་ཁྱོད་རང་དུར་འཇུག་ཡག་པོ་ཞིག་བྱེད་བགྱི་ཡིན།
ཁྱོད་ཀྱིས་ང་ལ་བྱས་པ་ལས་ནི་ངས་ཁྱོད་རང་ལ་འགའ་རབ་ཀྱིས་ཡག་པ་བྱས་ཡོད”
ཅེས་བཤད།
ཁོས་ཕུང་པོ་དེ་ཕུག་སྒོ་བར་དྲུད་ནས་དེ་ཉིད་ཕུག་པའི་ནང་དུ་འབུད་འདེད་བཏང་།
ཕུང་པོ་དེ་རྡིག་སྒྲ་དང་བཅས་ཕུག་མཐིལ་དུ་ལྷུངས་པ་དང་། དེའི་ངོ་འཆུས་ནས་སྟེང་གི་
འོད་ལ་གཏད། གསེར་འཚོལ་མཁན་གྱིས་དེ་ལ་ཐུར་ལྟ་ལན་གཅིག་བྱས།
ཁོས “ཁྱོད་ཀྱིས་ང་ལ་རྒྱབ་ནས་མེ་མདའ་གཅིག་འཕངས་པ་རེད” ཅེས་ལེ་བདའ་བྱས།
ཁོས་རྐོ་མ་དང་ཁྱེམ་འཕྱར་ནས་ས་འདམ་གྱིས་ཕུག་པ་དེ་བརྒྱངས་རྗེས། གསེར་གྱི་
རྡོག་ཁྲེས་རྟ་ལ་བཀལ། རྟ་གཅིག་ལ་གསེར་དེ་རྣམས་བཀལ་ན་ལྗིད་དྲགས་ཐག་ཆོད་
བགྱི་ཡོད་པས་ན། ཞག་སྡོད་བྱེད་སར་སླེབས་མ་ཉིད་དུ་ཁོས་གསེར་ཁག་ཅིག་རྟ་སྒ་
བརྒྱབ་པའི་རྟ་དེའི་སྒལ་སྟེང་དུ་སྤོས། དེ་འདྲ་བྱས་ན་ཡང་ཁོས་ད་དུང་ཡོ་བྱད་ཁག་ཅིག་
མ་བསྐྱུར་ཀ་མེད་བྱུང་བ་སྟེ། རྐོ་མ་དང་། ཁྱེམ་དང་། གསེར་བཀྲུའི་ཐ་སྤག་དང་། འབྲུ་
རིགས་ལྷག་མ་དང་། ལྟོ་བསྐོལ་བྱེད་ཀྱི་ཡོ་བྱད་དང་། དེ་བཞིན་ཅ་ལག་ཙག་ཙིག་གཞན་
ཀུན་བསྐྱུར་བ་རེད།
མི་དེས་རྟ་གཉིས་དེད་ནས་འཁྲི་ཤིང་ལས་བྱས་པའི་ཡོལ་བ་ལྗང་ཁུ་དེའི་མདུན་དུ་
སླེབས་དུས། ཉི་མ་དགུང་དབྱིངས་སུ་འཕགས་ཟིན། བྲག་རྡོ་ཤིན་ཏུ་ཆེན་པོར་འཛེགས་
ཆེད་དུ། རྟ་དེ་གཉིས་ཀྱིས་སུག་ལག་བཏེགས་ནས། ཟ་ཟིར་ངང་གཅིག་ཏུ་འཛིངས་པའི་
ནགས་རྫོབ་ནང་དུ་ཨུ་ཚུགས་ཀྱིས་མི་འཛུལ་ཀ་མེད་ཐུག་པ་རེད། ཐེངས་ཤིག་སྒ་བསྟད་
བྱས་པའི་རྟ་དེ་ཤུགས་ཆེན་བརྡབས་ནས་འགྱེལ་བས། མི་དེས་རྟའི་རྡོག་ཁྲེས་དབབ་སྟེ་རྟ་དེ་
ལངས་སུ་བཅུག་པ་རེད། རྟ་དེ་ཡང་བསྐྱར་ལམ་ལ་ཞུགས་དུས། མི་དེས་ཁ་ཕྱིར་སློག་སྟེ། ཤིང་
ལོའི་གསེབ་ནས་མགོ་བརྙངས་ཙམ་བྱས་ཏེ། རི་ལྡེབས་དེ་ལ་ལྟ་ཙམ་བྱས།
ཁོས “ཐ་ཤལ་རང་རེད” ཅེས་བཤད་རྗེས་མི་སྣང་བར་གྱུར།
དེ་དུས་འཁྲི་ཤིང་འཐེན་པ་དང་། ཤིང་གི་ཡལ་ག་ཆག་སྒྲ་ཡུད་ཙམ་གྲག་ཡོང་། ཤིང་
དེ་ཚོ་རྒྱབ་མདུན་གཉིས་ལ་ཡམ་ཡོམ་དུ་གཡོ་བ་དེ་ལས་རྟ་དེ་གཉིས་དེ་ཚོའི་དཀྱིལ་ནས་
གཤགས་ཏེ་འགྲོ་བཞིན་ཡོད་པ་གསལ་བཤད་བྱས། རྡོ་ཡི་སྟེང་དུ་རྨིག་པ་སྤོས་སྒྲ་ཐག་ཐག་
གི་ཁྲོད་དུ། ད་དུང་ངན་སྨྲས་དང་ཡང་ན་བཙིར་སྐད་ངར་པོ་འདྲེས་མ་ཡང་ཡང་གྲག དེ་
ནས་མི་དེའི་གླུ་སྒྲ་གསང་པོ་དེ་གྲག་པ་སྟེ།
ཁ་ཕྱིར་སློག་ནས། ཁྱོད་ཀྱིས་ངོ་ཚུར་བསྐོར་དང་།
གནམ་བསྐོས་ཡིད་འོང་དེའུ་འབུར་དེ་ལ་གཏོད།
(སྡིག་ཉེས་ཀྱི་སྟོབས་ཤུགས་ལ་ཁྱོད་ཀྱིས་མཐོང་ཆུང་གྱིས་ཤིག)
གཡས་གཡོན་ལ་ལྟོས་ལས། ཡང་བསྐྱར་ཕྱོགས་བཞིར་བལྟས་ནས།
སྡིག་ཉེས་ཀྱི་རྡོག་ཁྲེས་ས་ལ་བསྐྱར་ཅིག
(ཁྱོད་ལ་དཀོན་མཆོག་སྔ་པོར་མཇལ་བར་ངེས)
གླུ་སྒྲ་ཇེ་ཆུང་དུ་སོང་ནས་ཁུ་སིམ་པོར་གྱུར་རྗེས། དེ་གར་སྔར་ཡོད་ཀྱི་སྙིང་སྟོབས་
སླར་གསོ་བྱུང་བ་རེད། ཆུ་ཕྲན་གྱིས་སླར་ཡང་གཉིད་ལྕོག་རྒྱག་པ་དང་ཤབ་ཤུབ་ཀྱི་སྒྲ་
དམའ་པོ་སྒྲོག་ཅིང་། རི་སྐྱེས་བུང་བའི་གཉིད་ཁུག་པར་བྱེད་པའི་འུང་འུང་གི་སྒྲ་སླར་ཡང་
གྲག་ཡོང་། གངས་ལྟར་དཀར་བའི་ཤིང་བལ་ནི་རབ་ཏུ་ཞིམ་པའི་བསུང་ངད་ཀྱི་ཁྲོད་དུ་
གཡེང་བར་བྱེད། ཕྱེ་མ་ལེབ་ཀྱིས་ནགས་རྫོབ་ཁྲོད་དུ་འཕུར་བརྒལ་བྱེད་ཅིང་། ཐམས་ཅད་
ལ་ཁུ་སིམ་པའི་ཉི་འོད་འཕྲོས་ནས་འོད་ལམ་ལམ་དུ་འཚེར། སྤང་སྟེང་གི་རྨིག་པ་དང་རྨ་
ཡིས་ཁེངས་པའི་རི་ལྡེབས་དེས་མི་ཡུལ་གྱི་ཉེན་ཁ་ཆེ་བའི་ལོ་རྒྱུས་ཀྱིས་སྐབས་ཤིག་རིང་
དེ་གའི་ལྷིང་འཇགས་གཏོར་བ་དང་། དེ་ནས་སླར་ཡང་འདི་ག་ནས་གྱེས་པའི་ཚུལ་དེ་ད་
དུང་མཚོན་བཞིན་ཡོད་དོ། །

བྱང་ཕྱོགས་ཀྱི་ཨའོ་དྷེ་སེ།

གཅིག
གངས་གྲུ་ཁ་ཤས་ཤིག་གིས་ཁྱི་ཆས་ཀྱི་ཙིར་ཙིར་འུར་འུར་གྱི་སྒྲ་དང་རུ་སྣེ་འཁྲིད་མཁན་
ཁྱིའི་དྲིལ་བུའི་སིང་སྒྲ་ལ་གཞོགས་འདེགས་བྱས་ནས། ནམ་ཡང་འགྱུར་བ་མེད་པའི་སྐྱོ་གླུ་
ཞིག་ལེན་བཞིན་ཡོད་ན་ཡང་། མི་ཁྱི་གཉིས་ཀ་ངལ་བས་དུབ་ནས་ཁ་རོག་ལ་གནས། ལམ་
སྟེང་དུ་གསར་དུ་བབས་པའི་གངས་ཀྱིས་ཁེངས་ནས་འགྲོ་ཤིན་ཏུ་དཀའ་བར་གྱུར། ཁོ་ཚོ་
བཤུལ་ཐག་ཧ་ཅང་རིང་པོ་ནས་ཡོང་ཞིང་། གངས་གྲུའི་ནང་དུ་བཞི་ལིངས་ཕྲལ་བའི་ཤ་
བའི་འཁྱགས་ཤ་མང་པོ་བཀང་བ་དེ་རྣམས་ནི་མེ་རྡོ་ལྟར་མཁྲེགས་པོར་གྱུར། མཁྲེགས་པོ་
མ་ཆགས་པའི་ལམ་ངོས་ལ་ཤུད་པ་དམ་པོར་འབྱར་བ་ཕྱིར་ནུར་ཁོ་ན་ཤོར་བ་དེ་ནི་མི་ནང་
བཞིན་དུ་སྤྱོད་པ་གྱོང་མདོག་ཁ་བར་སྣང་། མུན་པ་ནག་ཏུ་འགྲོ་བཞིན་ཡོད་ན་ཡང་། དེ་ནུབ་
ཁོ་ཚོར་གུར་རྒྱག་རྒྱུ་མེད། ཁུ་སིམ་པའི་མཁའ་རླུང་གི་ཁྲོད་ནས་ཁ་བ་དལ་བུར་འབབ་པ་དེ་
ནི་ཁ་བའི་འདབ་མ་མ་ཡིན་པར། མཛེས་ཤིང་མཚར་བའི་ཁ་བ་ཤེལ་གཟུགས་མ་རེད། གནམ་
གཤིས་ཀླད་ཀོར་འོག་གི་ཏུའུ་བཅུ་ལས་མ་སླེབས་པར་ཤིན་ཏུ་དྲོ་བས་ཚང་མས་སྣང་བར་
འཇོག་བགྱི་མེད། རྨེ་ཡར་སེ་དང་པེ་ཐེ་སིས་རྣ་ཁེབས་ཕྱིར་སློག་ཟིན་པ་དང་། མལ་མུ་ཐེ་ཁི་
དྷེས་ཐ་ན་ལག་ཤུབས་ཀྱང་ཕུད་ཟིན།
ཁྱི་ཁྱུ་དེ་དེ་ཉིན་གྱི་ཕྱི་དྲོ་སྔ་ས་ནས་ངལ་བས་དུབ་ཐག་ཆོད་ཡོད་རུང་། ད་ཆ་ངར་
ཤུགས་གསར་པ་ཞིག་རྒྱས་པ་དང་འདྲ། བདེ་ལྕག་འཁྱུག་པ་ཁ་ཤས་ཀྱིས་འདྲུད་ཐག་གི་
འཆིང་སྒྲོག་བཟོད་མི་ཐུབ་པར། རྒྱུགས་བཤར་གློད་འདོད་ལ་ཡང་ནི་ཐེ་ཚོམ་བྱས་ནས།
རྣ་བ་ཀེར་ཞིང་སྣ་ཡིས་དབུགས་སིར་སིར་དུ་རྔུབ་བཞིན་སྡོད་མི་ཚུགས་པའི་རྣམ་འགྱུར་
ཞིག་སྟོན་པར་བྱེད། རིམ་བཞིན་དེ་ཚོས་ཁོབ་ཅིང་རྟུལ་བའི་རོགས་ཟླ་དེ་ཚོར་རླུང་
བསྟན་ཏེ། གཡོ་སྒྱུའི་བྱ་ཐབས་སྣ་ཚོགས་པར་བརྟེན་ནས་དེ་ཚོའི་ཉྭ་རིལ་ལ་སོ་བཏབ་
ནས་ཁོ་ཚོ་མདུན་བསྐྱོད་བྱེད་པར་བསྐུལ། གཤེ་གཤེ་འཁེལ་བའི་ཁྱི་དེ་ཚོར་ཡང་སྐྱོན་
དེ་རིགས་འགོས་པ་དང་། སྐྱོན་དེ་རིགས་སླར་ཁྱི་གཞན་ལ་འགོས་པར་བྱས། རྗེས་སུ་
གངས་གྲུ་སྔོན་སྔོན་དེའི་རུ་སྣེ་འཁྲིད་མཁན་ཁྱིས་སྐད་གསང་མཐོན་པོས་ཟུག་སྒྲ་ཐེངས་
གཅིག་བསྒྲགས་པ་དང་། གངས་ནང་དམའ་བར་འབྱར་ཏེ། ལུས་ཀྱི་ཤེད་ཤུགས་ཡོད་རྒུས་
སྐེ་སྐོར་ཐང་ཤ་འཕྲོད་པ་འཐེན་ནས། མདུན་ལ་རྡོག་ཤད་གཅིག་བརྒྱབ། དེ་བྱིངས་ཀྱི
ཁྱི་ཚང་མས་དེའི་ལད་མོ་བྱས་པ་དང་། དེ་ནས་རྗེས་ཀྱི་ཀོ་ཐག་བསྡུས་ཤིང་། འདྲུད་ཐག་
ཐང་ཤ་སྤྲད་ནས་གངས་གྲུ་རེ་རེ་བཞིན་དུ་མདུན་ལ་བཤར། མི་དེ་ཚོས་ཁ་ལོ་བཟུང་སྟེ་
སྲོག་བསྡོས་ཀྱིས་གོམ་སྟབས་མགྱོགས་སུ་བཏང་ནས་གངས་གྲུས་མ་མནན་པ་བྱས། ཉིན་
གང་གི་ངལ་དུབ་ཚང་མ་མེད་པར་གྱུར་པ་དང་། ཁོ་ཚོས་སྐད་ཆེན་པོས་འབོད་བཞིན་ཁྱི་
དེད་དེ་ལམ་ལ་ཞུགས། ཁྱི་དེ་ཚོས་ཀྱང་སྣང་བ་སྐྱིད་པའི་ཟུག་སྒྲས་ཁོ་ཚོར་ཨ་ལན་བྱེད།
མཚན་མུན་ཇེ་ནག་ཏུ་འགྲོ་བའི་ནང་དུ་དེ་ཚོས་གོམ་སྟབས་མྱུར་པོས་ཕ་ཐག་ཕ་ཐག་
ཅེས་འཕུར་བསྐྱོད་བྱས།
ཁོ་ཚོས་རིམ་པ་བཞིན་དུ “གཡས་ལ་བསྒྱུར། གཡས་ལ་བསྒྱུར” ཞེས་འབོད་བཞིན་
དུ་གངས་གྲུ་རེ་རེ་བཞིན་གློ་བུར་དུ་ལམ་ཆེན་དང་བྲལ་ཏེ། གཞོགས་གཅིག་གི་ཤུད་པང་
བཏེགས་ནས། རླུང་ཕྱོགས་བཞིན་རྒྱུ་བའི་གཡོར་གྲུ་ཆུང་ཆུང་དང་འདྲ་བར་བསྐྱོད།
འཁྱུག་ཙམ་ལ་ལམ་མཱ་བརྒྱ་བཤར་ནས། བཞུ་འོད་འཕྲོ་བའི་ལུག་ལྤགས་ཤོག་བུའི་
སྒེའུ་ཁུང་ཞིག་གི་མདུན་དུ་སླེབས་པ་དང་། ཤིང་ཁང་དེ་ནི་ཁོ་ཚོའི་ཁྱིམ་ཡིན་པ་བལྟས་པ་
ཙམ་གྱིས་ཤེས་ཐུབ་པ་དེའི་ནང་དུ་མེ་ཚ་འུར་འུར་འབར་བའི་ཡུ་ཁོན་མེ་ཐབ་དང་ཇ་ལྡིར་
ཚ་རླངས་འཕྱུར་འཕྱུར་ཡོད། འོན་ཏེ་ཤིང་ཁང་དེ་གཞན་གྱིས་ཧམ་བཟུང་བྱས་ཡོད། ཨེ
སི་ཁིད་མོའི་ཁྱི་དྲུག་ཅུས་ངར་ངར་རྫིག་རྫིག་ངང་མཉམ་དུ་ཟུག་སྒྲ་དྲག་པོ་སྒྲོག་པ་དང་།
སེམས་ཅན་སྤུ་སོབ་སོབ་དེ་ཚོས་ལམ་སང་གངས་གྲུ་དང་པོ་འདྲུད་བཞིན་པའི་ཁྱིའི་ཕྱོགས་
སུ་མཆོངས་ཡོང་། སྒོ་ཕྱེ་བ་དང་ནུབ་བྱང་ཉེན་རྟོག་གི་ལས་གོས་དམར་པོ་གྱོན་མཁན་ཞིག་
ཐོན་ཡོང་ནས། པུས་མོ་མ་བཏུམ་ཙམ་གྱི་གངས་བརྫི་བཞིན་དུ་བབ་བརླིང་དང་གཞུང་དྲང་
ངང་ཁྱི་ལྕག་གི་ཡུ་བས་ཟུག་སྒྲ་དྲག་པོ་སྒྲོག་མཁན་དེ་ཚོ་འཇུམ་འཇུམ་བཟོས་རྗེས། ཕྱོགས་
གཉིས་པོས་ལག་འཇུ་བྱས་པ་དང་། རྒྱུས་མེད་ཀྱི་མི་ཞིག་གིས་མལ་མུ་ཐེ་ཁི་དྷེ་ཁོ་རང་གི་
ཤིང་ཁང་ནང་ལ་བསུས།
ངོ་མ་བྱས་ན་སི་ཏན་ལི་བུ་རོན་སིས་ཕྱིར་ཁོ་བསུ་བར་ཐོན་ཡོང་དགོས་ངེས་ཡིན་
ཏེ། གོང་སྨྲས་ཀྱི་ཡུ་ཁོན་མེ་ཐབ་དང་ཇ་ལྡིར་རླངས་པ་འཕྱུར་འཕྱུར་དེ་ནི་ཁོས་ལྟ་རྟོག་
བྱ་རྒྱུ་འགན་འཁུར་ན་ཡང་། ཁོས་འགྲུལ་པར་སྣེ་ལེན་ཞུ་བཞིན་པའི་སྒང་རེད། འགྲུལ་པ་
ཁྱུ་གཅིག་ཡོད་པ་དེ་ཚོས་དབྱིན་ཇིའི་རྒྱལ་མོར་ཁྲིམས་ལུགས་ལག་བསྟར་དང་སྦྲག་སྐྱེལ་
ཞབས་ཞུ་བྱེད་པ་ཡིན་རུང་། མི་ཁ་མ་རོ་ཚོགས་དེ་ལྟ་ཡོང་བ་ནི་དཀོན་པོ་རེད། ཁོ་ཚོའི་
རུས་རྒྱུད་མི་འདྲ་ཡང་། འཚོ་བ་གཅིག་མཐུན་གྱིས་ཁོ་ཚོ་རིགས་གཅིག་ལ་གྱུར་པ་སྟེ། ཤ
རིད་ཅིང་བློ་རྩ་བརྟན་པོར་གྱུར་ནས། གངས་ལམ་སྟེང་དུ་སྦྱོང་བརྡར་ཐེབས་ཏེ་ཐང་ཆ་
དོད་པོའི་ཤ་རྒོད་དང་། ཉི་མས་ནག་པོར་བྱས་པའི་ངོ་དང་། སྣང་བ་སྐྱིད་པའི་སེམས་བཅས་
ལྡན་པ་དང་། ཁོ་ཚོའི་བག་ཕེབས་བརྟན་ལྷིང་གི་མིག་གིས་གསང་ཟོལ་མེད་པར་མདུན་ལ་
ཧུར་རེར་ཁོ་ན་ལྟ་བ་རེད། ཁོ་ཚོས་རྒྱལ་མོའི་ཁྱི་འདེད་བཞིན་ཡོད་པས། གང་དེའི་དགྲ་བོ་
སྙིང་རྩ་འདར་བར་བྱེད་པ་དང་། ཁོ་ཚོས་གང་དེས་བསྩལ་བའི་ཟ་འབྲུ་ཉུང་ཉུང་དེ་ཟ་བར་
བྱེད་ཀྱང་། སྣང་བ་ཧ་ཅང་སྐྱིད་པོ་ཡོད། ཁོ་ཚོས་འཇིག་རྟེན་གྱི་ལྟད་མོ་མང་པོ་མཐོང་མྱོང་
བ་དང་། དོན་ཆེན་མི་ཉུང་བ་བསྒྲུབས་མྱོང་ཞིང་། ཁོ་ཚོའི་འཚོ་བ་ནི་གཏམ་རྒྱུད་ངོ་མཚར་
ཅན་དང་འདྲ་ན་ཡང་ཁོ་རང་ཚོ་སོ་སོས་ཧ་གོ་བགྱི་མེད།
ཁོ་ཚོ་ནི་རང་ཁྱིམ་དུ་སླེབས་པ་ལྟར་སྣང་། དེའི་ཁྲོད་ཀྱི་མི་གཉིས་ཀྱིས་མལ་མུ་ཐེ་
ཁི་དྷེའི་ཉལ་ཁྲིའི་སྟེང་དུ་གན་རྐྱལ་མར་ཉལ་ནས་གླུ་ལེན་བཞིན་ཡོད་ཅིང་། སྔོན་ཆད་
ཁོ་ཚོའི་ཧྥ་རན་སིའི་མེས་པོ་ནུབ་བྱང་རྒྱུད་དུ་ཡོང་སྟེ་དབྱིན་དྷི་ཨན་མ་དང་གཉེན་སྒྲིག་
བྱེད་དུས་བླངས་པའི་གླུ་ནི་གླུ་དེ་རིགས་རེད། པེ་ཐེ་སིའི་ཉལ་ཁྲིར་ཡང་བཙན་གནོད་
དེ་མཚུངས་ཕོག་ནས། དོད་རྒྱབ་པ་ལུས་པོ་ཐང་ལ་ཤེད་ཆེ་ཅན་གསུམ་བཞིས་ཀམ་པ་ལི་
བཀབ་ནས། རྐང་པ་འཕུར་གྱིན་གཅིག་གིས་སྒྲུང་བཤད་པར་ཉན་གྱིན་བྱེད། མི་དེས་དེ་སྔ་
ཝོལ་སི་ལིས་གར་ཐུ་མུ་ལ་དཔུང་རྒོལ་བྱེད་དུས། དམག་དཔོན་ཆེ་མོ་དེའི་དམག་གྲུ་རུ་
ཁག་ནང་དམག་ཞབས་ཞུ་མྱོང་བ་རེད། ཁོ་པས་བཤད་ནས་དུབ་པར་གྱུར་ཚེ། བ་རྫི་གཅིག་
གིས་དེ་སྔ་པུ་ཧྥ་ལོ་བྷིལ་དང་ལྷན་དུ་ཡོ་རོབ་གླིང་གི་རྒྱལ་ཁབ་ཁག་གི་རྒྱལ་སར་ཡུལ་
སྐོར་བྱེད་སྐབས། མཐོང་མྱོང་བའི་རྒྱལ་རྒྱུད་དང་ལྷ་ལྕམ་གྱི་སྐོར་བཤད། ཁང་པའི་ཟུར་
ཞིག་ན་ཀོ་ཀོ་གཡག་གཉིས་ཡོད་པ་དེ་གཉིས་ནི་གཡུལ་མཉམ་དུ་ཕམ་མྱོང་བའི་རོགས་ཟླ་
རྙིང་པ་ཡིན་པ་དེ་གཉིས་ཀྱིས་གངས་གྲུའི་སྟེང་གི་ཀོ་ཐག་ཞིག་བཟོ་བྱེད་ཀྱིན་དུ། ཐོག་མར་
ནུབ་བྱང་རྒྱུད་ཀྱི་མི་ཚོས་འཚང་ཁ་ཤིག་ཤིག་ངང་འོས་ལངས་བྱས་པ་དང་། ལོ་དབྱི་སི་ལི་
ཝལ་གྱིས་རྒྱལ་པོ་བྱེད་དུས་ཀྱི་གནས་ཚུལ་སྐོར་བཤད།
བརླང་པོའི་ཀུ་རེ་དང་དེ་བས་རྩུབ་པའི་བཞད་གད་ཀྱི་གཏམ་གཡས་འཇགས་གཡོན་
ལངས་བྱེད་པ་དང་། སྐམ་ཆུ་ལམ་གཉིས་སྟེང་གི་ཉེན་ཁ་ཆེ་བའི་དོན་དེ་ཚོ་ཁོ་ཚོའི་ཁ་ནས་
བཤད་དུས་ཚང་མ་གནད་འགག་ཆེན་པོ་མེད་པར་གྱུར་པ་ནི། ཁོ་ཚོས་དོན་དེ་ཚོ་དྲན་
དོན་ཡང་དེ་ཚོའི་ཁྲོད་དུ་ད་དུང་ཁ་མཚར་དགོད་བྲོའི་ནང་དོན་ཕྲན་བུ་ཡོད་པས་ཡིན་
པ་ལྟར་དུ་སྣང་། བུ་རོན་སི་ནི་མིང་མེད་དཔའ་བོ་དེ་ཚོའི་གཏམ་ལ་སྙན་ཐག་ཆོད་དེ། ཁོ་
ཚོས་ལོ་རྒྱུས་ཀྱི་གསར་གཏོད་བརྒྱུད་རིམ་དངོས་སུ་མཐོང་མྱོང་ན་ཡང་། ཁོ་ཚོས་རླབས་ཆེ་
ཞིང་གཏམ་རྒྱུད་ངོ་མཚར་ཅན་གྱི་མཛད་རྗེས་དེ་ཚོ་ཉིན་རེའི་འཚོ་བའི་ཁྲོད་ཀྱི་དོན་ཆུང་
དཀྱུས་མ་དང་གློ་བུར་བར་བརྩིས་ནས་གླེང་བར་བྱེད། བུ་རོན་སིས་རང་ཉིད་ཀྱི་རྡོ་ཐ་རྩ་
ཆེན་ཕངས་སེམས་སྤུ་ཙམ་ཡང་མེད་པར་ཁོ་ཚོར་བགོས་པ་དང་། ཁོའི་གཏོང་ཕོད་ལ་དྲིན་
གསོ་བྱ་ཆེད་དུ། བཙའ་བརྒྱབ་པའི་ཕྱིར་དྲན་གྱི་ལྕགས་ཐག་སླར་ཡང་གཅིག་ལ་གཅིག་
མཐུད་ངང་སྤེལ་ནས། བརྗེད་ནས་ཡུན་རིང་སོང་བའི་ཨའོ་དྷེ་སེ་འདྲ་བའི་གཏམ་རྒྱུད་ཀྱང་
འདས་ལོག་བྱུང་བ་རེད།
གཏམ་གླེང་མཚམས་བཞག་པ་དང་། འགྲུལ་པ་ཚོས་རྡོ་ཐ་མཇུག་ཤོས་དེ་ལེགས་པར་
བརྒྱངས་རྗེས། ཤིན་ཏུ་དམ་པོར་བསྡམས་པའི་སློག་པའི་ཉལ་གདན་ཁ་འབྱེད་སྐབས། བུ་
རོན་སིས་ཁ་ཕྱིར་སློག་ནས་ཁོའི་གྲོགས་པོ་རྙིང་པ་ཁི་དྷེ་བཙལ་ཏེ། མི་དེ་ཚོའི་གནས་ཚུལ་
མང་ཙམ་ཤེས་ཐབས་བྱས།
མལ་མུ་ཐེ་ཁི་དྷེས “འོ་ལགས་སོ། །བ་རྫི་ཕ་གིའི་ཡོང་ཁུངས་ནི་ཁྱེད་རང་གིས་ཤེས
གསལ་རེད” ཅེས་ལན་འདེབས་ཀྱིན་དུ། ལག་པས་ཤྭ་ཀོའི་ལྷམ་སྒྲོག་སྒྲོལ་གྱིན་བྱེད།“ཁོ་
དང་ཉལ་ཁྲི་གཅིག་པ་ཡིན་པ་དེ་ལ་དབྱིན་ཇིའི་རུས་རྒྱུད་ཕྲན་བུ་འདྲེས་ཡོད་པ་ཡང་
ཚོད་དཔག་བྱེད་ཁག་པོ་མ་རེད། དེ་འཕྲོས་ཚང་མ་ནི་ནགས་ཚལ་ཁྲོད་ཀྱི་འཁྱམ་པོ་ཡིན་
པ་དེ་ཚོའི་རུས་རྒྱུད་ཁ་མ་རོ་ཚོགས་ཚ་བ་དེ་ནི་དཀོན་མཆོག་གིས་མ་གཏོགས་མི་ཤེས།
དེའི་གམ་དུ་ཉལ་བ་དེ་གཉིས་ནི'ཧྥ་རན་སིའི་རྒྱུད་པ'འཁྲུལ་མེད་ཡིན་པ་སྟེ།‘སོལ་
བ’རང་རེད། ཁུལ་སྐུད་ཀྱི་ཁ་དཀྲིས་དཀྲིས་པའི་ཕོ་གཞོན་ཕ་གིའི་སྨིན་མ་དང་ཨོག་
མར་ཁྱོད་ཀྱིས་ཞིབ་ཕྲ་ཐེངས་གཅིག་བལྟས་ན། སེ་ཀ་ལན་ཊེའི་སྐྱེས་པ་ཞིག་གིས་ཁོའི་ཨ་
མའི་དུ་བ་འཕྱུར་འཕྱུར་གྱི་གུར་ནང་མིག་ཆུ་འབྱིད་པར་འགྲོ་མྱོང་བ་ཁྱོད་ཀྱིས་ཤེས་ཐུབ།
ད་དུང་ཏཱ་དབྱི་རིང་པོ་མགོ་འོག་ཏུ་བཅུག་པའི་ཕོ་གསར་རྫིག་པོ་ཕ་གིའི་རུས་རྒྱུད་ཕྱེད་ཀ་
ཧྥ་རན་སི་ཡིན་པ་དེས་སྐད་ཆ་བཤད་པ་ཁྱོད་ཀྱིས་ཐོས་མྱོང་ངམ། ཁོའི་གམ་དུ་ཉལ་བའི
དབྱིན་དྷི་ཨན་པ་དེ་གཉིས་ལ་ཁོ་དགའ་པོ་མེད་པ་རེད། ཁྱོད་ཀྱིས་ཨེ་ཤེས། ཐོག་མར‘ཧྥ་
རན་སིའི་རྒྱུད་པ’ ཞེས་པ་འདི་ཚོས་ལི་ཝོལ་གྱི་འགོ་ཁྲིད་འོག་ཏུ་འོས་ལངས་བྱེད་དུས།
དབྱིན་དྷི་ཨན་པ་རྒྱུད་གཙང་དེ་ཚོས་ཁོ་ཚོར་རྒྱབ་སྐྱོར་བྱས་མེད་ཅིང་། དེ་ནས་བཟུང་སྟེ།
ཁོ་ཚོ་ཕན་ཚུན་བར་ལ་དགའ་པོ་དེ་ཙམ་མེད་པ་རེད།
“འོན་ཏེ་ཐབ་ཀྱི་འཁྲིས་ཀྱི་ངུ་གདོང་སྟོན་མཁན་ཕ་གི་མི་ཅི་འདྲ་ཞིག་རེད་དམ།
ཁོས་དབྱིན་སྐད་ཤོད་ཤེས་བགྱི་མ་རེད་ཅེས་ངས་ཤོད་ཕོད། ཁོས་མཚན་གང་པོར་ཁ་གྲག་
མ་སོང་།”
“ཁྱོད་རང་ནོར་སོང་། ཁོས་དབྱིན་སྐད་ཧ་ཅང་ཡག་པོ་ཤེས་བགྱི་རེད། ཁོས་གཞན་
གྱི་སྐད་ཆར་ཉན་དུས་ཀྱི་མིག་གི་མདངས་ལ་ཁྱོད་ཀྱིས་དོ་སྣང་བྱུང་ངམ། ངས་དོ་སྣང་བྱུང་།
འོན་ཏེ་ཁོ་དང་གཞན་དག་བར་ལ་གཉེན་ཉེ་དུའི་འབྲེལ་བ་ཕྲ་མོ་ཙམ་ཡང་མེད་པ་རེད།
ཁོ་ཚོས་ཁོ་ཚོའི་ཕ་ཡུལ་གྱི་སྐད་ཆ་བཤད་དུས་ལ་སླེབས་རིམ་བཞིན་དུ། ཁོས་མི་གོ་བ་ཁྱོད་
ཀྱིས་མཐོང་ཐུབ། དངོས་འབྲེལ། ཁོ་ནི་ཡང་སྙིང་མི་ཅི་འདྲ་ཞིག་ཡིན་པ་ངས་ཀྱང་མི་ཤེས།
ང་གཉིས་ཀྱིས་ཕག་ཉན་ཞིག་བྱེད་དོ། །”
མལ་མུ་ཐེ་ཁི་དྷེས་ཆ་མེད་ཀྱི་མི་དེ་ལ་ཅེ་རེར་ལྟ་བཞིན་དུ་སྐད་གསང་མཐོ་རུ་བཏང་
ནས “ཐབ་ནང་བུད་ཤིང་རྐང་གཅིག་ཆུག་དང” ཞེས་བཀའ་བསྒོ་བྱས།
ཁོས་ལམ་སང་དེ་ལྟར་བསྒྲུབས།
བུ་རོན་སིས “ཁོ་ལ་གང་ཞིག་ཏུ་སྦྱོང་བརྡར་ཐེབས་མྱོང་ཡོད་པ་འདྲ” ཞེས་སྐད་སྒྲ་
དམའ་པོས་བཤད།
མལ་མུ་ཐེ་ཁི་དྷེས་མགོ་ལྕོག་ལྕོག་བྱེད་ཀྱིན་ཨུ་སུག་འབུད་ཀྱིན་བྱས་རྗེས། གཟབ་
གཟབ་ངང་ས་ལ་ཉལ་བའི་མི་ཕུང་གི་ཁྲོད་ནས་ཐབ་ཀྱི་གམ་དུ་ཕྱིན་ཏེ། ཨུ་སུག་ཉི་ཤུ་ལྷག་
ཙམ་གྱི་ཁྲོད་དུ་ཁོ་རང་གི་ཨུ་སུག་རློན་པ་བསྐམས།
“ཁྱེད་ཀྱིས་བྱས་ན་དྷོ་སན་ལ་ནམ་སླེབས་ཐུབ་བམ” ཞེས་ཚོད་བགམ་ངང་ཚིག་
གཅིག་དྲིས།
མི་དེས་ལན་མ་བཏབ་གོང་ལ། ཁོ་ལ་ཞིབ་ལྟ་ཐེངས་གཅིག་བྱས་རྗེས། “དབྱིན་ལེ་
མདུན་ཅུ་དོན་ལྔ་ཡོད་རེད་ཟེར་སྲོལ་འདུག ཨེ་རེད། ཕལ་ཆེར་ཉིན་གཉིས་དགོས་
བགྱི་རེད།”
ཁོའི་སྐད་གདངས་ལ་ཉན་དུས་དམིགས་བསལ་ཕྲན་བུ་ཡོད་པ་ཅུང་ཟད་ཚོར་ཐུབ་
ཀྱང་། ངག་མི་གསལ་བ་དང་ཚིག་གྲ་མི་སྒྲིག་པ་མེད་ལ། དྲན་དཀའ་བའི་ཚིག་ཀྱང་མེད་
པ་རེད།
“དེ་སྔ་འདིར་ཡོང་མྱོང་ངམ།”
“མ་མྱོང་།”
“ནུབ་བྱང་མཐའ་ཁུལ་ལ།”
“འགྲོ་མྱོང་།”
“ཁྱེད་དེ་གར་སྐྱེས་པ་ཨེ་རེད།"
“མ་རེད།”
“ཨ་ལས། ཨ་མའི་རོ་ཁྱོད་རང་ཡང་སྙིང་གང་ནས་ཡིན་ནམ། ཁྱོད་དང་ཁོ་ཚོ་ཡེ་ནས་
འདྲ་བགྱི་མི་འདུག” ཅེས་མལ་མུ་ཐེ་ཁི་དྷེས་ཁྱི་འདེད་མཁན་དེ་ཚོར་ལག་པ་གཡུགས་
ཙམ་བྱས་པའི་ནང་དུ་བུ་རོན་སིའི་མལ་ཁྲིར་འཁོད་པའི་ཉེན་རྟོག་པ་དེ་གཉིས་ཀྱང་ཚུད་
ཡོད། “ཁྱོད་ཡང་སྙིང་གང་ནས་ཡོང་ངམ། ཁྱོད་རང་གི་ངོ་རིས་དང་འདྲ་པོ་དེ་འདྲ་ངས་དེ་
སྔ་མང་པོ་མཐོང་མྱོང་ཡང་། ཡང་སྙིང་གང་དུ་མཐོང་མིན་དྲན་བགྱི་མི་འདུག”
ངས་ཁྱོད་ངོ་ཤེས་བགྱི་ཡོད” ཅེས་ཁོས་དྲིས་ལན་གོ་ལྡོག་ངང་ལན་བཏབ་ནས།
ལམ་སང་མལ་མུ་ཐེ་ཁི་དྷེའི་དྲི་བར་གཡོལ་བ་རེད།
“གང་དུ། ཁྱོད་ཀྱིས་ང་མཐོང་མྱོང་ངམ།”
“ཁྱོད་མཐོང་མ་མྱོང་ཡང་། ཁྱོད་ཀྱི་ལས་རོགས་ཆོས་དཔོན་མཐོང་མྱོང་། སྔ་མོ་སྔོན་
གྱི་དུས་སུ་ཕ་སེ་དི་རི་ཁེར་རེད། ཁོང་གིས་ང་ལ་ཁྱོད་མཐོང་མྱོང་ངམ་ཞེས་དྲིས་བྱུང་། མལ་
མུ་ཐེ་ཁི་དྷེ་ལགས། ཁོང་གིས་ང་ལ་ལམ་རྒྱགས་ཕྲན་བུ་བྱིན་བྱུང་། ང་དེ་གར་ཡུན་རིང་པོ
བསྡད་མེད། ཁོང་གིས་ཁྱེད་ལ་ངའི་སྐོར་བཤད་མྱོང་ངམ།”
“ཏག་ཏག་རེད། ཁྱོད་ནི་མཚོ་སྲམ་གྱི་པགས་པ་དང་ཁྱི་བརྗེ་མཁན་དེ་ཨེ་རེད།”
མི་དེས་མགོ་བོ་ལྕོག་ཙམ་བྱས་པ་དང་། གང་ཟག་ནང་གི་ཐལ་བ་བརྡབ་བརྡབ་བཏང་
རྗེས། སློག་པའི་ཉལ་གདན་འཐེན་ནས་ལུས་བཀབ་སྟེ། ཁོས་ཡང་བསྐྱར་བཤད་འདོད་མེད་
ཚུལ་བསྟན་པས་ན། མལ་མུ་ཐེ་ཁི་དྷེས་ལྕགས་ཀྲིང་གིས་བཟོས་པའི་སྣུམ་བཞུ་དེ་བཀྲོངས་
ནས། བུ་རོན་སི་དང་ལྷན་དུ་མལ་ནང་འཛུལ།
“ཀྱེ། ཁོང་ག་རེ་བྱེད་མཁན་རེད་འདུག་གམ།”
“ཤེས་མ་སོང་། ཁོང་གིས་ངའི་སྐད་ཆར་གཡོལ་སོང་། རྒྱུ་མཚན་ཅི་ཡིན་མི་ཤེས་
པར། ཉ་ལྕིབས་བཞིན་དུ་ཁ་བཙུམས་སོང་། འོན་ཏེ་མི་དེས་ཁྱོད་ཀྱི་མཚར་སྣང་འཕེལ་བར་
བྱེད་བགྱི་རེད། ང་ལ་ཁོའི་སྐོར་བཤད་མཁན་ཡོང་མྱོང་། ལོ་བརྒྱད་ཀྱི་གོང་ལ་མཚོ་རྒྱུད་ཀྱི་
མི་ཚང་མས་ཁོང་ལ་ཡ་མཚན་ཐག་ཆོད་པ་རེད། དྲང་པོ་བཤད་ན་མི་འདི་དཔོག་དཀའ་
ཙམ་ཡོད། ཁོང་གིས་གྲང་ངད་ཆེ་བའི་དགུན་ཁ་བྱང་ཕྱོགས་ནས་མར་ཡོང་བ་དང་། ཁོང་
གི་སྡོད་ས་དེ་ནས་འདི་བར་དུ་དབྱིན་ལེ་སྟོང་ཕྲག་ཁ་ཤས་ཡོད་ཅིང་། ཁོང་འདྲེ་ཡིས་འདེད་
བགྱི་ཡོད་པ་ལྟར་པད་རེང་རྒྱ་མཚོ་བརྒྱུད་ནས་ཡོང་བ་རེད། ཁོང་གང་ནས་ཡོང་མིན་
སུས་ཀྱང་མི་ཤེས་མོད། ཁོང་ཐག་ཧ་ཅང་རིང་པོ་ཞིག་ནས་ཡོང་བ་ནི་ཡིན་ངེས་རེད། ཁོང་
ཀའོ་རོ་ཝེན་མཚོ་ཁུག་ལ་སླེབས་མྱོང་བ་དང་། སུད་དྷན་གྱི་ཆོས་དཔོན་གྱི་ས་ནས་འབྲུ་
རིགས་ཕྲན་བུ་བསླངས་ཤིང་། ད་དུང་ལྷོ་ཕྱོགས་ལ་འགྲོ་སའི་ལམ་ཐིག་རྩད་གཅོད་ཀྱང་
བྱས་པ་རེད། དེ་དུས་ཁོང་ངལ་བས་དུབ་ཐག་ཆོད་ཡོད། གནས་ཚུལ་དེ་ཚོ་ང་ཚོས་གཞུ་
གུར་ཤེས་བྱུང་། དེ་ནས་ཁོང་རྒྱ་མཚོའི་འགྲམ་རྒྱུད་དང་བྲལ་ཏེ། ཐད་ཀར་ནོར་ཐིན་མཚོ་
འགག་འཕྲེད་བརྒལ་བྱས་ནས་ཡོང་བ་རེད། གནམ་གཤིས་ཤིན་ཏུ་འཇིགས་སུ་རུང་བ་སྟེ།
རླུང་དམར་དང་བུ་ཡུག་ཁོ་ན་འཚུབ་རུང་ཁོང་གིས་འཁྱོངས་པ་རེད། མི་གཞན་དག་སྟོང་
ཕྲག་གཅིག་ཡོད་ན་ཡང་འཆི་རྒྱུར་ངེས་པ་རེད། ཁོང་གིས་སན་མའེ་ཁེལ་གྱི་རྗེས་མ་ཟིན་
པའི་རྐྱེན་གྱིས་ཕ་སེ་དི་རི་ཁེར་སྐམ་སར་འཛེགས་པ་རེད། དེ་དུས་ཁོང་ལ་ཁྱི་གཉིས་ལས་
གཞན་ཅི་ཡང་ལྷག་མེད་ཅིང་། སོ་སོ་རང་ཉིད་ཀྱང་ལྟོགས་ཤི་ཐེབས་གྲབས་བྱས་པ་རེད།
“ཁོང་གིས་ལམ་ལ་ཞུགས་རྒྱུར་བྲེལ་བ་བྱེད་པ་ཆོས་མཛད་རོ་པོས་མཐོང་ནས། ཁོང་
ལ་འབྲུ་རིགས་ཕྲན་བུ་བྱིན་ན་ཡང་། ཁོང་ལ་ཁྱི་གཅིག་ཀྱང་བྱིན་ན་མི་འགྲིག་སྟེ། ང་དེ་
གར་འབྱོར་མ་ཉིད་དུ་ཆོས་མཛད་ཁོང་ཡང་ཕྱོགས་བསྐྱོད་བྱེད་དགོས་པས་སོ། །ཁྱི་མེད་
ན་འགྲོ་ཐབས་དང་བྲལ་བ་ང་ཚོའི་སྐུ་ཞབས་ཡེའུ་ལི་སེ་སིས"ཧ་ཅང་གསལ་པོ་ཤེས་པར་
བརྟེན། ཉི་མ་མང་པོ་བློ་སེམས་འཚབ་ནས་བསྡད། ཁོང་གི་གངས་གྲུའི་སྟེང་དུ་ལེགས་པར་
མཉེད་པའི་མཚོ་སྲམ་གྱི་པགས་པ་ཡོད་པ་དང་། མཚོ་སྲམ་གྱི་པགས་པ་ནི་གསེར་ལྟར་རྩ་
ཆེ་བ་ཁྱོད་ཀྱིས་ཤེས་གསལ་རེད། དེ་དུས་ཕ་སེ་དི་རི་ཁེར་ཨུ་རུ་སུའི་ཚོང་པ་ཞིག་ཡོད་པ་
དེ་ནི་ཧྲད་ལོ་ཁེ”བྱང་མ་ཞིག་ཡིན་པ་དེ་ལ་བཤས་གཏོང་བྱེད་ཀྱི་ཁྱི་ཁ་ཤས་ཡོད་པ་རེད།
མི་རིང་བར་ཚོང་དེ་འགྲིག་པ་དང་། མི་ཁྱད་མཚར་པོ་དེ་ཡང་བསྐྱར་ལྷོ་ལ་འགྲོ་དུས། དེའི་
གངས་གྲུའི་མདུན་དུ་ཤིན་ཏུ་མགྱོགས་པོ་རྒྱུགས་ཐུབ་པའི་ཁྱི་ཁྱུ་གཅིག་ཡོད་པ་དང་། སྐུ་
ཞབས་ཧྲད་ལོ་ཁེར་མཚོ་སྲམ་གྱི་པགས་པ་ཁག་ཅིག་རག་པ་རེད། ངས་མཐོང་མྱོང་། དངོས་
གནས་སྙིང་ཧ་ཅང་རྗེ་པོ་འདུག ང་ཚོས་རྩིས་ཤིག་བརྒྱབ་པས། ཁོང་གིས་ཉུང་མཐར་ཡང་
ཁྱི་རེ་ནས་ཨ་སྒོར་ལྔ་བརྒྱ་རེ་བླངས་ཡོད་པ་རེད། དེ་ནི་མི་ཁྱད་མཚར་པོ་དེས་མཚོ་སྲམ་གྱི་
པགས་པའི་རིན་གོང་ཧ་མ་གོ་བ་ཡིན་སྲིད་པའི་རྐྱེན་གྱིས་མ་ཡིན་ཏེ། ཁོང་དབྱིན་དྷི་ཨན་
པ་ཞིག་ཡིན་ན་ཡང་། ཁོང་གིས་བཤད་པའི་སྐད་ཆ་ཧ་ཅང་ཉུང་ཉུང་དེ་ལས་ཁོང་གིས་མི་
རྒྱུད་དཀར་པོ་བ་དང་གཅོམ་མྱོང་བ་ཧ་གོ་བགྱི་འདུག
“རྒྱ་མཚོའི་སྟེང་གི་འཁྱག་ས་བཞུར་རྗེས། ནུ་ཉི་ཝ་ཁེ་གླིང་ཕྲན་ནས་ཡོང་མཁན་
གྱིས། ཁོང་དེ་གར་འབྲུ་རིགས་འཚོལ་བར་སླེབས་སོང་ཟེར། རྗེས་སུ་ཁོང་གི་གྲིབ་གཟུགས་
རིག་རྒྱུ་མི་འདུག དེ་རྗེས་ཀྱི་ལོ་བརྒྱད་ནང་། ངས་ཁོང་གི་སྐོར་ཅི་ཡང་ཐོས་མ་བྱུང་།
འོན་ཏེ་ད་ཆ་ཡང་སྙིང་གང་ནས་ཡོང་བ་ཡིན་ནམ། ཁོང་གིས་ས་ཆ་དེ་ཚོར་དོན་ཅི་ཞིག་
བསྒྲུབས་ཡོད་དམ། ས་ཆ་དེ་ཚོ་དང་འབྲལ་དོན་ཅི་ཡིན་ནམ། ཁོང་ནི་དབྱིན་དྷི་ཨན་པ་
ཞིག་ཡིན་ན་ཡང་། མི་སུ་ཡང་འགྲོ་མྱོང་མེད་ས་དེ་འདྲར་ཡང་སླེབས་མྱོང་བ་མ་ཟད། སྦྱོང་
བརྡར་ཐེབས་མྱོང་བ་རེད། དབྱིན་དྷི་ཨན་པ་ཞིག་གི་ངོས་ནས་བཤད་ན། དེ་འདྲ་ཧ་ཅང་
དཀོན་པོ་རེད། བུ་རོན་སི་ལགས། དེ་ཡང་ཁྱོད་ཀྱིས་ཐག་གཅོད་དགོས་པའི་བྱང་ཕྱོགས་ཀྱི་
གསང་བ་ཞིག་རེད།"
“དངོས་གནས་ཁྱེད་ལ་ཐུགས་རྗེ་ཆེ་ཞུ། འོན་ཏེ་ད་ཆ་ངའི་ལག་པར་ཐག་གཅོད་
རྒྱུའི་དོན་མང་ཐག་ཆོད་སོང” ཞེས་ཁོས་ལན་བཏབ།
མལ་མུ་ཐེ་ཁི་དྷེས་སྔུར་པ་རྒྱག་མགོ་ཚུགས་ན་ཡང་། གཏེར་འདོན་དབུ་ཆེན་གཞོན་
སྐྱེས་དེས་སྔར་བཞིན་མིག་གདངས་ནས། སྨག་མུན་གྱི་ཁྲོད་དུ་ཡར་ལ་ཧུར་རེར་ལྟ་ཞིང་།
ཡ་མཚན་ཆེ་བས་ཡིད་སེམས་གཡོས་པའི་སྤྲོ་ངར་ལྷོད་ལ་འབབ་རྒྱུར་བསྒུགས། རྗེས་སུ་
ཁོ་པ་དངོས་འབྲེལ་གཉིད་ཁུག་ན་ཡང་ཀླད་པས་ད་དུང་སྒུལ་སྐྱོད་མུ་མཐུད་དེ་བྱས་ནས།
སྐད་ཅིག་ཉིད་ནང་ཁོ་རང་ཡང་ཆ་མེད་གངས་ཀླུང་དུ་འཁྱམ་མྱུལ་བྱེད་པ་དང་། ཟད་
མཐའ་མེད་པའི་ལམ་སྟེང་དུ་ཁྱི་དང་མཉམ་དུ་ལ་ཀླུང་རྒལ་བཞིན་ཡོད་པ་མ་ཟད། མི་
རྣམས་ཀྱིས་འཚོ་བ་སྐྱེལ་བ་དང་། དཀའ་ལས་རྒྱག་པ། མཐའ་མར་ཕོ་ཁྱོ་ག་བཞིན་དུ་འཆི་
བ་བཅས་ཀྱང་རྨིས།
ཉིན་གཉིས་པའི་ཞོགས་པ་སྔ་པོར། ནམ་གསལ་བར་ད་དུང་ཆུ་ཚོད་ཁ་ཤས་ཡོད་པ་
དང་། འཕྲིན་སྐྱེལ་བ་ཚོས་ཉེན་རྟོག་པ་དང་མཉམ་དུ་རྡོག་ཐོན་བྱས་ནས་དྷོ་སན་ལ་ཕྱིན།
འོན་ཏེ་རྒྱལ་མོ་མཆོག་གི་ཁེ་ཕན་གྱི་ཚབ་ཞུས་ནས། གང་དེའི་ཚབ་ཏུ་མི་སེར་དཀྱུས་
མའི་ལས་དབང་ཁ་ལོ་སྒྱུར་མཁན་གཞུང་ཕྱོགས་ཀྱིས་འཕྲིན་སྐྱེལ་རུ་ཁག་དེ་ངལ་གསོ་
རུ་འཇུག་བགྱི་མེད། གཟའ་འཁོར་གཅིག་སོང་རྗེས། ཁོ་ཚོ་སླར་ཡང་སི་ཐོ་ཐེ་གཙང་ཁར་
སླེབས་ནས། ཚྭ་མཚོའི་ཕྱོགས་སུ་དབོར་རྒྱུའི་སྦྲག་རྫས་ལྗིད་པོ་སྐྱེལ་བཞིན་ཡོད། མ་གཞི་
ཁོ་ཚོར་ཁྱི་ཚང་མ་གསར་པ་ཁག་ཅིག་ལ་བརྗེས་ཡོད་རུང་དེ་ནི་ཁྱི་ཙམ་རེད།
མི་དེ་ཚོས་མ་གཞི་ཉིན་ཤས་ནར་འགྱངས་བྱས་ནས་ངལ་གསོ་རེ་འཆང་བ་དང་།
གཞན་ཡང་ཁོ་ལོན་དྷེག་ནི་བྱང་ཕྱོགས་ཀྱི་ཁུལ་གསར་པ་ཞིག་ཡིན་ཞིང་། གསེར་བྱེ་ཆུ་
ལྟར་འབེལ་བ་དང་། ཞབས་བྲོ་ཐིང་ནང་རབ་དགའ་རྫོགས་མེད་ལ་རོལ་བའི་གསེར་གྱི་
གྲོང་ཁྱེར་དེར་ཁོ་ཚོ་ཚང་མས་ལྟད་མོ་ཐེངས་གཅིག་བལྟ་རེ་འཆང་བ་རེད། ད་ཆ་ཁོ་ཚོས་
ཁ་སྔོན་ཡོང་དུས་དང་ཧ་ལམ་འདྲ་བར་ཨུ་སུག་སྲོ་གང་ཐུབ་བྱེད་ཀྱིན་ཐ་མག་འཐེན་
པར་བྱེད། འོན་ཏེ་དེའི་ཁྲོད་ནས་བློ་ཁོག་ཆེ་བ་རེ་གཉིས་ཀྱིས་བྲོས་འདོད་བློ་ལ་འཆར་
ནས། ཁོ་ཚོས་མི་རྩ་བ་ནས་སླེབས་མྱོང་མེད་པའི་རོ་ཁིད་རི་བོ་བརྒལ་ནས་ཤར་ལ་བསྐྱོད་
ནས་མེ་ཁན་ཙི་ལུང་ཤུར་བརྒྱུད་དེ། ཁི་ཕཱ་ཝེན་ས་ཁུལ་གྱི་དེ་སྔ་ཁོ་ཚོ་རྟག་པར་རྒྱུ་ས་རྙིང་
པར་བསྐྱོད་ཐུབ་བཟོ་ཡོད་མིན་ཐད་ལ་བསམ་གཞིག་བྱེད་བགྱི་ཡོད། དེ་མིན་གྱི་མི་གཉིས་
གསུམ་ཞིག་གིས་ཐ་ན་ཁོ་ཚོའི་འགན་ཡུན་བཙངས་རྗེས། མཉམ་དུ་ལམ་དེ་ནས་ཁྱིམ་
ལ་ལོག་རྒྱུའི་ཐག་བཅད་པ་མ་ཟད། སྔོན་ཚུད་ནས་འཆར་གཞི་བཟོས་ཏེ། ཉེན་མཆོང་བྱ་
གཞག་དེ་མངོན་འགྱུར་ཡོང་རེ་འཆང་བ་ནི། གྲོང་ཁྱེར་ནང་དུ་སྐྱེ་འཚར་བྱུང་བའི་མི་
ཞིག་གིས་ནགས་ཚལ་གྱི་ཁྲོད་དུ་གུང་གསེང་ཉི་མ་གཅིག་གཏོང་བར་འགྲོ་རེ་འཆང་བ་
དང་འདྲའོ། །
སྲམ་ལྤགས་དང་ཁྱི་བརྗེ་མཁན་དེའི་བློ་སེམས་ཤིན་ཏུ་ནས་མི་བདེ་བ་ལྟར་སྣང་སྟེ། མ་
གཞི་ཁོ་པས་གཏམ་གླེང་དེ་རིགས་ལ་དོ་ཁུར་སྤུ་ཙམ་ཡང་མི་བྱེད་མོད། མཇུག་ཏུ་ཁོས་མལ་
མུ་ཐེ་ཁི་དྷེ་ཟུར་དུ་འཁྲིད་དེ། ཁ་རོག་ངང་ཁོ་དང་གཏམ་གླེང་ཡུད་ཙམ་བྱས། བུ་རོན་སིས་
མཚར་སྣང་གིས་ཁོ་གཉིས་ལ་མིག་ཟུར་བལྟས་ཤིང་། རྗེས་སུ་གནས་ཚུལ་དེ་བས་དཔོག་
དཀའ་བར་གྱུར་ནས། ཁོ་གཉིས་ཀྱིས་བསམ་ཡུལ་ལས་འདས་པར་ཞྭ་མོ་དང་ལག་ཤུབས་
གྱོན་ནས་སྒོ་ཕྱིར་ཐོན། ཁོ་གཉིས་ལོག་ཡོང་རྗེས། མལ་མུ་ཐེ་ཁི་དྷེས་གསེར་འགྱོགས་བྱེད་
ཀྱི་རྒྱ་མ་དེ་སྒྲོག་ཙེའི་སྟེང་དུ་བཞག་ནས་གསེར་བྱེ་ཨང་སི་དྲུག་ཅུའི་གཡས་གཡོན་ཞིག་
འགྱེར་ཏེ། མི་ཁྱད་མཚར་པོ་དེའི་ཁུག་མའི་ནང་དུ་བླུགས། དེ་ནས་ཁྱི་འདེད་མཁན་གྱི་
འགོ་པ་ཡང་ཁོ་གཉིས་ཀྱི་གསང་བའི་ཚོགས་འདུར་ཞུགས་པ་མ་ཟད་ཁོ་དང་ཚོང་ཞིག་
བྱས། ཉིན་གཉིས་པར་མི་ཁྱུ་དེས་གཙང་པོ་བརྒྱུད་དེ་ཡར་ལ་འགྲོ་དུས། སྲམ་ལྤགས་དང་ཁྱི་
བརྗེ་མཁན་དེས་ལམ་རྒྱགས་སྤམས་ཁ་ཤས་ཁྱེར་ཏེ་དྷོ་སན་ལ་ལོག་ནས་ཕྱིན།
བུ་རོན་སིས་སྐད་ཆ་འདྲི་དུས། མལ་མུ་ཐེ་ཁི་དྷེས། “ཅི་འདྲ་བྱས་མིན་ངས་ཀྱང་
གསལ་པོ་ཤེས་མ་སོང་། གང་ལྟར་མི་ཤ་ཚ་རྒྱུ་དེ་ལ་ལས་ཀ་དེ་བྱེད་འདོད་མེད་པའི་རྒྱུ་རྐྱེན་
ཞིག་ཡོད་ངེས་རེད། ཕར་བལྟ་དུས་ཁོང་གི་ངོས་ནས་བཤད་ན་རྒྱུ་རྐྱེན་གལ་ཆེན་ཞིག་ཡིན་
པ་འདྲ་ཡང་། ཁོང་གིས་གཞན་ལ་བཤད་འདོད་བྱེད་བགྱི་མི་འདུག ལས་འདི་རིགས་དང་
དམག་མི་བྱེད་པ་གཉིས་འདྲ་པོ་ཡིན་པ་ཁྱེད་རང་གིས་ཤེས་གསལ་རེད། ཁོང་གིས་ས་ཡིག་
འགོད་མྱོང་བས། ལོ་གཉིས་བཙངས་པ་བྱེད་དགོས་པ་རེད། ད་ཆ་ཁོང་གིས་སྔ་སྣུར་གྱིས་ཁ་
བྲལ་འདོད་པ་དེའི་བྱ་ཐབས་འབའ་ཞིག་ནི་གསེར་སྤྲད་ནས་རང་ལུས་བླུ་ཉོ་བྱ་རྒྱུ་དེ་རེད།
གལ་སྲིད་བྲོས་ན་ཁོང་འདི་གར་མུ་མཐུད་དེ་སྡོད་ཐབས་མེད། འོན་ཏེ་ཁོང་གིས་ནི་འདི
གར་སྡོད་འདོད་སྨྱོ་བ་ལྟར་བྱེད་བགྱི་འདུག ཁོང་རང་གིས་བཤད་པར་གཞིགས་ན། དྷོ་སན་
ལ་སླེབས་རྗེས་ཇི་ལྟར་བྱ་དགོས་བསམ་བློ་སྔོན་ནས་བཏང་ཟིན་པ་རེད། འོན་ཏེ་དེ་གར་
ཁོང་ལ་ངོ་ཤེས་མེད་པ་དང་། དངུལ་ནི་སྐར་ལི་གཅིག་ཀྱང་མེད་ལ། ཁོང་གིས་ང་ལ་སྐད་
ཆ་ཚིག་ཁ་ཤས་བཤད་མྱོང་བ་ཙམ་ཞིག་རེད། དེར་བརྟེན་ཁོང་གིས་སྤྱི་དཔོན་སྐུ་གཞོན་
ལ་ཞུ་ཙམ་བྱས་པ་མ་ཟད། ངའི་ས་ནས་དངུལ་གཡར་ནས་ལས་ཞབས་དགོངས་ཞུའི་འགྲོ་
ལུགས་གཉེར་ཐུབ་པ་ཡིན་ན་དེ་ལྟར་བྱས་འཐུས་ཆོག་པ་བྱས་པ་རེད། མདོར་ན་ཁོང་གིས་
ངའི་ས་ནས་དངུལ་གཡར་འདོད་པ་རེད། ལོའི་ནང་ཚུན་དུ་ང་ལ་ཕྱིར་སྤྲོད་བྱེད་ཐུབ་པ་
མ་ཟད། གལ་སྲིད་ང་འདོད་མོས་ཡོད་ན། ཁོང་གིས་ང་ལ་ཕྱུག་པོ་ཆགས་ལམ་ཞིག་བསྟན་
ཆོག་གི་རེད། ཁོང་ས་ཆ་དེར་སླེབས་མྱོང་མེད་ན་ཡང་། དེ་གར་གསེར་མང་པོ་ཡོད་པ་ཤེས་
བགྱི་ཡོད་ཟེར་བགྱི་འདུག
“ཁྱོད་ཀྱིས་ངས་བཤད་པར་ཉོན་དང་། ཨ་ཙི། ད་གིན་ཁོང་གིས་ང་ཕྱི་ལ་འཁྲིད་དུས་
ངུ་གྲབས་བྱེད་བགྱི་འདུག ཁོང་གིས་ཞུ་འབུལ་སྐྱབས་བཅོལ་བྱེད་ཀྱིན་ད་དུང་གངས་ཁྲོད་
དུ་ངའི་མདུན་དུ་པུས་མོ་འཛུགས་བགྱི་འདུག་པས། ངས་ཁོང་ཡར་སློང་དགོས་པ་བྱུང་།
ཁོང་གིས་སྨྱོན་པ་ནང་བཞིན་ཡུན་རིང་བཤད་རྗེས། ད་དུང་དམིགས་ཡུལ་འདི་བསྒྲུབ་
ཆེད་དུ་ཁོང་གིས་དཀའ་ངལ་ལོ་མང་པོ་བརྒྱབ་པ་ཡིན་པས། ད་ཆ་རེ་བ་སྟོང་ཟད་དུ་གྱུར་
ན་བཟོད་ཐབས་དང་བྲལ་སོང་ཞེས་མནའ་སྐྱེལ་བགྱི་འདུག ངས་ཁོང་ལ་དམིགས་ཡུལ་
ཅི་ཡིན་འདྲི་དུས་ཁོང་གིས་བཤད་འདོད་མི་བྱེད་པར། ཁོ་ཚོས་ཁོང་ལམ་འདིའི་དུམ་བུ་
ཕྱེད་ཀ་གཞན་དེར་ལས་བགོས་བྱས་ནས། ཁོང་ལོ་གཉིས་ནང་ཚུན་དུ་དྷོ་སན་ལ་ལོག་མ་
ཐུབ་དོགས་ཀྱི་སེམས་ཁྲལ་འདུག དེ་འདྲ་བྱས་ན་འཕྱི་དྲགས་ཐག་ཆོད་པ་རེད། ཅེས་ཁོ་ན་
བཤད་བགྱི་འདུག ངའི་ཚེ་ཐོག་འདིར་སེམས་སྡུག་ཆེན་པོ་འདི་འདྲ་ཡོད་མཁན་མཐོང་
མྱོང་ཡེ་ནས་མེད། ངས་ཁོང་ལ་གསེར་གཡར་རྒྱུ་ཁས་བླངས་རྗེས། ངས་ཁོང་སླར་ཡང་
གངས་ཁྲོད་ནས་ཡར་མི་སློང་ཀ་མེད་བྱུང་། ངས་ཁོང་ལ་དངུལ་འདི་རྣམས་ངས་སྔ་འདོན་
བྱས་པའི་རྐང་དངུལ་ལ་བརྩིས་དང་ཆོག་ཅེས་བཤད་པ་ཡིན། ཁྱེད་རང་གི་ཐུགས་ལ་མོས་
ཐག་ཆོད་བགྱི་རེད་བསམས་བྱུང་ངམ། རྦད་དེ་ནོར་བ་རེད། ཨ་རོགས་ལགས། ཁོང་གིས་
ཁོང་རང་ལ་རྙེད་དོ་ཅོག་ང་ལ་སྤྲད་ནས། ང་རང་རྨི་ལམ་གྱི་ནང་དུ་ཡང་རྨི་མྱོང་མེད་པའི་
ཕྱུག་པོ་བཟོ་བགྱི་ཡིན་ཞེས་མནའ་སྐྱེལ་དམ་འཇོག་བྱས་སོང་། ཁོང་ལ་བཤད་རྒྱུ་དེ་ཁོ་ན་
ལས་མི་འདུག སྤྱིར་བཏང་བྱས་ན་གཞན་གྱི་སྤྲོད་དངུལ་སྔ་འདོན་གྱི་ཆེད་དུ་ལོ་ནས་ལོ་
བསྟུད་དེ་སྲོག་བསྡོས་བྱེད་མཁན་ཞིག་ལ་ཉིན་གཅིག་ཅ་ལག་རག་ཚེ། མ་རྩ་འཇོག་མཁན་
ལ་ཕྱེད་ཀ་ཡང་སྤྲོད་བློས་བཟོད་བགྱི་མ་རེད། བུ་རོན་སི་ལགས། དེའི་ནང་དུ་རྒྱུ་མཚན་
གང་ཞིག་ཡོད་ངེས་ཡིན་པ་དེ་ཁྱེད་ཀྱིས་ངེས་ཤིག་དང་། གལ་སྲིད་ཁོང་འདི་རྒྱུད་དུ་མུ་
མཐུད་དེ་བསྡད་ན། ང་ཚོས་ཁོང་གི་གནས་ཚུལ་ཐོས་ངེས་རེད།”
“གལ་སྲིད་འདི་རྒྱུད་དུ་མ་བསྡད་ན། "
“དེ་འདྲ་ཡིན་ན་ངས་བཟང་བྱས་པར་བཟང་ལན་མ་བྱུང་བར། གསེར་ཨང་སི་དྲུག་
ཅུ་དོན་མེད་དུ་སྟོར་བར་བརྩིས་ཤིག”
གནམ་གཤིས་གྲང་མོ་དེ་མཚན་མུན་རིང་པོ་དང་མཉམ་དུ་སླེབས་པ་དང་། ཉི་མས་
ཀྱང་གངས་སའི་ལྷོ་ངོས་ཀྱི་གནམ་ས་འབྲེལ་མཚམས་སུ་གབ་རྩེད་ཀྱི་གཡོ་འཁྲུལ་རྙིང་པ་
བརྩེས་ན་ཡང་། མལ་མུ་ཐེ་ཁི་དྷེའི་སྤྲོད་དངུལ་སྔ་འདོན་དེ་སྔར་བཞིན་གོ་རྒྱུ་ཐོས་རྒྱུ་མེད།
རྗེས་སུ་ཟླ་བ་དང་པོའི་ཟླ་མགོའི་གྲང་ངད་ཆེ་བའི་ཞོགས་པ་ཞིག་ལ། ཁྱི་མང་པོ་ཞིག་གིས་
གངས་གྲུ་ལྗིད་པོ་ཁ་ཤས་འདྲུད་བཞིན་དུ། སི་ཐོ་ཐེ་གཙང་པོའི་སྨད་རྒྱུད་ཀྱི་ཁོའི་ཤིང་ཁང་
ཆུང་ཆུང་དེའི་མདུན་དུ་སླེབས། སྲམ་ལྤགས་དང་ཁྱི་བརྗེ་མཁན་དེ་དངོས་གནས་ཡོང་བ་
དང་། ཁོ་དང་མཉམ་དུ་ད་དུང་མི་གཅིག་ཡོད་པ་དེའི་གཟུགས་གཏོས་ནི་ཧ་ལམ་དཀོན་
མཆོག་གིས་ཀྱང་ཇི་ལྟར་བཏོད་མིན་བརྗེད་ཡོད་བགྱི་རེད། མི་ཚོས་རླུང་རྟ་དང་དཔའ་
བློ་ཁོག་དང་། ཁྱེམ་མགོ་གང་ནས་གསེར་བྱེ་ཨ་སྒོར་ལྔ་བརྒྱ་རི་བ་རྙེད་པའི་སྐོར་གླེང་མ་
ཉིད་དུ། ཚང་མས་ཨག་སེལ་གྷན་ཌེ་སེན་ཟེར་བའི་མི་དེ་དྲན་པ་དང་། ཚང་མས་མེ་སྐོར་
གྱི་མཐའ་ནས་བསྐོར་ཏེ། དཔའ་སྙིང་དང་། ལུས་ཟུངས་དང་། བདེ་ལྕག་འཁྱུག་པའི་སྐོར་
གྱི་གཏམ་རྒྱུད་བཤད་ན་ཡང་མི་དེའི་བྱས་རྗེས་བཤད་རྒྱུ་མེད་དུ་མི་རུང་བ་ཡིན་པ་མ་
ཟད། ཚང་མའི་གཏམ་གླེང་གི་སྤྲོ་བ་ཉམས་འགྲོ་དུས། མི་དེ་དང་སྐྱིད་སྡུག་མཉམ་མྱོང་བྱེད་
མཁན་བུད་མེད་དེའི་སྐོར་གླེང་མ་ཉིད་དུ་ཁོ་ཚོའི་གཏམ་གླེང་ཡང་བསྐྱར་ལམ་སང་སྤྲོ་
སེམས་འཁོལ་པོར་གྱུར་བགྱི་ཡོད།
གོང་དུ་ཇི་སྐད་བཤད་པ་ལྟར་ཧ་ལམ་དཀོན་མཆོག་གིས་ཨག་སེལ་གྷན་ཌེ་སེན་
བཏོད་དུས། ཁོ་ཚོའི་གནའ་རབས་ཀྱི་ལག་ཤེས་དྲན་གསོས་ནས། བསྐལ་པ་ཡ་ཐོག་གི་མི་
ནང་བཞིན་དུ་ཁོ་བཏོད་པ་འདྲ། ཁོའི་གཟུགས་གཏོས་ཆེ་བ་དེ་ལ་དབྱིན་ཁྲེ་བདུན་ནི་ཡོད་
ངེས་ཡིན་པ་དང་། ལུས་ལ་གོས་མཆོར་པོ་ཞིག་གྱོན་ནས་གསེར་ལྡན་རྒྱལ་ཁབ་ཀྱི་རྒྱལ་
པོའི་ཉམས་ཤིག་མངོན་པར་བྱས། ཁོའི་བྲང་དང་། སྐེ་དང་རྐང་ལག་ཚང་མ་གྱད་མི་དང་
འདྲ་བ་དང་། ཁོའི་གངས་ལྷམ་དེ་གཉིས་ཀྱིས་རུས་པ་དང་ཤ་རྒོད་སྤམས་སུམ་བརྒྱ་འཁུར་
དགོས་རྐྱེན། མི་གཞན་ལས་མཱ་གཅིག་ལྷག་ཙམ་གྱིས་རིང་བ་ཡོད། ཁོའི་ངོ་དབྱིབས་ཆེན་
པོ་དེའི་སྟེང་དུ་ཡོན་རྩལ་གཟེངས་སུ་ཐོན་པ་དང་། མ་ལེ་ཆ་ཆེ་ཞིང་། མིག་སྔོ་སྐྱ་གཉིས་
ཀྱིས་འཇིགས་ཞུམ་ཟེར་བ་ཤེས་མྱོང་མེད། ཁོའི་ངོ་གདོང་ལ་བལྟས་པ་ཙམ་གྱིས་ཁོ་ནི་
བཙན་པོ་དབང་ཡོད་མ་གཏོགས་མི་ཤེས་མཁན་ཞིག་ཡིན་པ་རྟོགས་པར་ནུས། ཁོའི་བ་མོ་
ཆགས་པའི་སྐྲ་ལོ་དེ་ནི་ཡོངས་སུ་སྨིན་པའི་ཨ་ཤོམ་ལྟར་སེར་བ་དེས་ཁོའི་ངོ་གདོང་དེ་ལ་
སྤྲོས་པ་ན། ཉི་མས་མཚན་མུན་གཙང་སེལ་བྱས་པ་ལྟར། ཁོའི་དོམ་ཀོའི་སྟོད་ཐུང་གི་སྟེང་
བར་གློད་ནས་ཡོད། ཁོས་ཁྱིའི་མདུན་ནས་ལམ་གུ་དོག་པོའི་སྟེང་དུ་འཁྱར་འཁྱོར་ངང་
ཡོང་བའི་ཚུལ་དེ་ལས། རྒྱ་མཚོའི་སྟེང་གི་འཚོ་བར་གོམས་མཁན་ཞིག་གི་བག་ཆགས་
ངན་པ་གསལ་ལ་མ་གསལ་ངང་མངོན་ཡོང་། ཁོས་ཁྱི་ལྕག་གི་ཡུ་བས་མལ་མུ་ཐེ་ཁི་དྷེའི་སྒོ་
རྡུང་སྟངས་དེ་ནི་ལྷོ་ཕྱོགས་སུ་འཕྲོག་བཅོམ་དང་མཁར་རྫོང་གི་རྒྱལ་སྒོར་དྲག་རྒོལ་བྱེད་
མཁན་ཡོ་རོབ་བྱང་མའི་མཚོ་ཇག་ཅིག་དང་འདྲ།
བུ་རོན་སིས་ཁོའི་ལག་པ་བུད་མེད་ཀྱི་ལག་ངར་དང་འདྲ་བ་དེ་ཕྱུང་ནས་བག་ཟན་
བརྫི་བཞིན་དུ་འགྲུལ་པ་དེ་གསུམ་ལ་མིག་ཟུར་གྱིས་བར་མེད་ལྟ་བར་བྱེད་ཅིང་། འགྲུལ་པ་
དེ་འདྲ་བ་གསུམ་དུས་གཅིག་ལ་མི་གཅིག་གི་ཁང་པར་འཛུལ་བ་དེ་འདྲ་ནི་མི་ཚེ་གཅིག་
ལ་ཡང་འཕྲད་མི་སྲིད་པ་ཞིག་རེད། མལ་མུ་ཐེ་ཁི་དྷེས་ཡེའུ་ལི་སེ་སི་ཞེས་འབོད་པའི་
མི་ཁྱད་མཚར་པོ་དེས་སྔར་བཞིན་ཁོའི་ཡིད་དབང་འཕྲོག་བཞིན་ཡོད་ཀྱང་། ཁོའི་ཡིད་
ཀྱི་དང་བ་འདྲེན་ཤུགས་ཆེ་ཤོས་ནི་ཨག་སེལ་གྷན་ཌེ་སེན་དང་ཁོའི་བཟའ་མོ་རེད། མོས་
ལམ་ལ་ཉིན་གང་ཞུགས་ནས་ངལ་བས་དུབ་ཐག་ཆོད་ཡོད་དེ། མོའི་ཁྱོ་བོར་གྲང་ཁུལ་གྱི་
གསེར་གཏེར་རྙེད་པ་ནས་ཕྱུག་པོ་ཆགས་རྗེས། ཤིང་ཁང་སྐྱིད་པོའི་ནང་དུ་མོའི་ལུས་པོ་
གཉོད་ཆུང་བར་གྱུར་ནས། མོ་ལ་ངལ་བས་ཤིན་ཏུ་དུབ་སྣང་ཤར། མོས་མེ་ཏོག་སོས་ཕྲུམ་
ཕྲུམ་ཞིག་གིས་གྱང་ལ་བརྙེས་པ་བཞིན་དུ་ཁྱོ་བོའི་བྲང་ཞེང་ཆེན་པོར་བརྙེས་ནས། ཐང་
ཆད་པའི་ངང་མལ་མུ་ཐེ་ཁི་དྷེའི་སེམས་བཟང་གི་ཀུ་རེར་ལན་འདེབས་པར་བྱེད། མོའི་
འདྲེན་བྱེད་གཏིང་ཟབ་པོ་དེ་ཟུང་གིས་སྐབས་སྐབས་ལ་བུ་རོན་སིར་ལན་རེ་བལྟས་པ་ན།
བུ་རོན་སི་ནི་ངོ་ཚ་འཚེར་སྣང་ངང་སེམས་གཡོས་པར་གྱུར། དེ་ཡང་བུ་རོན་སི་ནི་སྐྱེས་པ་
ཡིན་པ་དེ་གཟུགས་པོ་ཤིན་ཏུ་ཐང་ཞིང་། ཟླ་བ་ཁ་ཤས་འབྲེལ་ནས་བུད་མེད་རིག་དཀའ་
བས་སོ། །ད་དུང་མོ་ནི་ཁོ་ལས་ལོ་ན་རྒན་པ་ཡོད་པ་མ་ཟད་དབྱིན་དྷི་ཨན་མ་ཞིག་ཡིན་ན་
ཡང་། མོ་ནི་ཁོས་རིག་མྱོང་བའི་བུད་མེད་གཉུག་གནས་མ་དེ་ཀུན་དང་མི་འདྲ་བར། མོ་
རྒྱང་ཐག་རིང་པོར་འགྲོ་མྱོང་བ་སྟེ། མོ་ནི་རྒྱལ་ཁབ་མང་པོར་སླེབས་མྱོང་བ་དང་། ད་དུང་
ཁོའི་ཕ་ཡུལ་དབྱིན་ཇིར་ཡང་སླེབས་མྱོང་ཞིང་། མི་རྒྱུད་དཀར་པོའི་བུད་མེད་ཚོས་ཤེས་
ཚད་མོས་ཧ་ལམ་ཤེས་པར་མ་ཟད། བུད་མེད་མང་པོས་ཤེས་མི་རུང་བའི་དོན་མང་པོ་ཡང་
མོས་ཤེས་བགྱི་ཡོད་པ་ནི་ཁོ་ཚོའི་གཏམ་གླེང་གི་ཁྲོད་ནས་ཁོས་ཤེས། མོས་ཉ་སྐམ་གྱིས་ལྟོ་
དུས་གཅིག་གི་ཚབ་བྱེད་ཐུབ་པ་དང་། གངས་ཁྲོད་དུ་ཉལ་ཁྲི་རྒྱག་ཐུབ་བགྱི་ཡོད། འོན་
ཏེ་མོས་རྐང་བཙུགས་ནས་ཁོ་ཚོར་ཀུ་རེ་བྱས་ཏེ། གསོལ་སྟོན་སྤུས་དག་དེ་ཚོ་ཞིབ་བརྗོད་
བྱས་ཏེ། ཁོ་ཚོས་ཧ་ལམ་བརྗེད་ཟིན་པའི་ཚལ་སྣ་ཚོགས་ཀྱི་མིང་གོ་རུ་བཅུག་ནས། གྲོད་
ཁོག་ནང་ཤིན་ཏུ་ནས་མ་སྐྱིད་པ་བཟོས། མོས་ཤ་བ་རྔ་རིང་དང་། དོམ་དང་། ཝ་སྔོན་ཆུང་
ཆུང་དང་། དེ་བཞིན་བྱང་ཕྱོགས་ཀྱི་རྒྱ་མཚོའི་ནང་གི་སྐམ་ཆུ་གཉིས་འཚོའི་སྲོག་ཆགས་
དེ་ཚོའི་གོམས་གཤིས་ཤེས་བགྱི་ཡོད་པ་དང་། ནགས་ཚལ་ཁྲོད་དང་གཙང་པོ་དང་ཆུ་བོའི་
སྟེང་གི་གནས་ཚུལ་ཚང་མར་མོ་ནི་ཤིན་ཏུ་བྱང་ཆུབ་ཅིང་། མིའམ། བྱ་བྱེའུམ། ཡང་ན་རི་
དྭགས་བཅས་ཀྱིས་ཁ་བ་སོབ་སོབ་ཀྱི་ཁྲོད་དུ་ཤུལ་ཅི་ཞིག་བཞག་རུང་།
མོས་ཚང་མ་ཟུར་
བལྟས་ལེབ་མཐོང་ཐུབ་བགྱི་ཡོད། མོས་ད་དུང་ཁོ་ཚོའི་ཞག་སྡོད་ལམ་སྲོལ་ལ་བལྟ་དུས་
བསྟོད་པའི་མིག་མདངས་ཤིག་མངོན་པར་ཁོས་དོ་སྣང་བྱུང་བ་རེད། ལམ་སྲོལ་དེ་ཚོ་ནི་
གོམས་སྟོབས་བཅོས་དཀའ་བའི་པེ་ཐེ་སི་ཟེར་མཁན་དེས་ཐེངས་ཤིག་ངར་ལངས་ནས་
བྲིས་པ་ཞིག་ཡིན་པ་དེའི་བཤད་ཉམས་མཚར་ཆེ་ལ། ཚིག་སྦྱོར་བསྡུས་པོ་ཡོད། བུ་རོན་
སིས་བུད་མེད་ཚོ་མ་སླེབས་གོང་ལ་དེ་ཁ་གྱང་ལ་གཏད་ནས་འཇོག་བགྱི་ཡོད་མོད། བུད་
མེད་གཉུག་གནས་མ་དེས་འདི་འདྲ་བྱས་ཡོང་སུས་དྲན་ཐུབ། ……གཡུགས་ཞོག་དང་།
གང་ལྟར་ད་ལྟ་འཕྱི་ཐག་ཆོད་པ་རེད།
མདོར་ན་ཨག་སེལ་གྷན་ཌེ་སེན་གྱི་བཟའ་མོ་ནི་དེ་འདྲ་ཞིག་རེད། མོ་ཡང་མོ་རང་
གི་ཁྱོ་བོ་དང་འདྲ་བར་བྱང་ཕྱོགས་ཧྲིལ་པོར་སྐད་གྲགས་ཁྱབ་ནས་ཡོད། ཟས་ཟ་དུས་མལ་
མུ་ཐེ་ཁི་དྷེས་གྲོགས་པོ་རྙིང་པ་ཡིན་པའི་ཐོབ་ཐང་ལ་བརྟེན་ནས། འཛེམ་བག་སྤུ་ཙམ་
མེད་པའི་སྒོ་ནས་མོ་ལ་ཀུ་རེ་བྱས་པ་དང་། བུ་རོན་སི་ཡང་ཐོག་མར་འཕྲད་དུས་ཀྱི་ངོ་ཚ་
འཚེར་སྣང་ལས་གྲོལ་ཏེ་མཉམ་དུ་ཀུ་རེ་བྱས། མོས་མང་སྣ་ཉུང་གིས་མ་བརྟན་རུང་། ཁ་
ནས་གྱོང་སྤུ་ཙམ་ཡང་མི་འཁུར་ཞིང་། མོའི་ཁྱོ་བོ་སྨྲ་ལྕེ་བདེ་པོ་མེད་རྐྱེན། འཛུམ་དམུལ་
དམུལ་ངང་མོ་ལ་སྐད་གསང་མཐོན་པོས་བསྔགས་འབོད་བྱ་རྒྱུར་ཟད། བཟའ་མོ་འདི་འདྲ་
ཞིག་བྱུང་བར་ཁོ་བློ་ཡིད་ཧ་ཅང་ཚིམ་སྣང་འཆར་ཞིང་། ཁོའི་མིག་བརྡ་རེ་རེ་བཞིན་དང་།
བྱེད་སྟངས་རེ་རེ་བཞིན་ལས། ཁོའི་འཚོ་བའི་ནང་དུ་མོས་གནས་བབ་གལ་ཧ་ཅང་ཆེན་
པོ་བཟུང་ཡོད་པ་མཐོང་བར་ནུས། སྲམ་ལྤགས་དང་ཁྱི་བརྗེ་མཁན་དེས་ནི་ཁུ་སིམ་སིམ་
ངང་ཟས་ཁོ་ན་ཟ་བར་བྱེད་ཅིང་། མཉམ་འཐབ་འཁྲུག་པོ་དེའི་ནང་ཚང་མས་ཁོ་པ་བརྗེད་
པ་དང་། གཞན་ཚོས་ཟས་ཟོས་མ་ཟིན་གོང་ལ། ཁོ་བཞུགས་གྲལ་ནས་སྔ་བར་ཐོན་ཏེ་ཕྱི་རུ་
ཁྱི་དང་མཉམ་དུ་བསྡད། འོན་ཏེ་ཁོ་ཕྱིན་པ་དང་ཁོའི་རོགས་ཟླ་ཚོས་ཀྱང་ལམ་སང་ལག་
ཤུབས་དང་། ཀོ་བའི་ཕྱི་གོས་གྱོན་ཏེ་མཉམ་དུ་སྒོ་ཕྱིར་ཐོན།
དེ་དུས་ཉི་མ་མང་པོར་ཁ་བ་མ་བབས་རྐྱེན། གངས་གྲུས་འཁྱགས་ནས་མཁྲེགས་པོར་
གྱུར་པའི་ཡུ་ཁོན་ལམ་བརྒྱུད་དེ་ཤུད་ནས་ཕྱིན་ན། འཇམ་ཤ་དོད་པོའི་འཁྱགས་པའི་སྟེང་
ནས་བསྐྱོད་པ་ལྟར་སླ་པོ་ཡོད། ཡེའུ་ལི་སེ་སིས་གངས་གྲུ་དང་པོ་བཏང་བ་དང་། བུ་རོན་སི་
དང་ཨག་སེལ་གྷན་ཌེ་སེན་གྱི་བཟའ་མོས་གཉིས་པ་བཏང་ཞིང་། མལ་མུ་ཐེ་ཁི་དྷེ་དང་གྱད་
མི་སྐྲ་སེར་དེས་གཞུག་ཤོས་དེ་བཏང་།
གྷན་ཌེ་སེན་གྱིས “འདི་ནི་སྔོན་ཚོར་ཙམ་ཞིག་རང་རེད་ད་ཁི་དྷེ་ལགས” ཞེས་དང་།
“འོན་ཏེ་ངས་བྱས་ན་དོན་དེ་ནི་ཡིད་རྟོན་རུང་བ་ཞིག་རེད་བསམ། ཁོང་དེ་གར་སླེབས་
མྱོང་མེད་ན་ཡང་། ཁོང་གིས་གོ་རིམ་ལྡན་པ་ཤོད་བགྱི་འདུག་ལ། ད་དུང་ང་ལ་ས་བཀྲ་ཞིག་
བསྟན་བྱུང་། ལོ་ཤས་ཀྱི་གོང་ལ། ངས་ཁུ་ཐེ་ཁོའི་རྒྱུད་དུ་མིས་ས་བཀྲ་དེའི་སྐོར་བཤད་པ་
ཐོས་མྱོང་། ངས་ཁྱོད་མཉམ་དུ་གདན་ཞུ་བྱེད་དགོས་བསམས་བྱུང་ཡང་། ཁོང་ནི་མི་ཁྱད་
མཚར་པོ་ཞིག་རེད། མི་གཞན་དག་ཟླ་ལ་བཅུག་ན། ཁོང་གིས་ལམ་སང་ཁ་ཐོར་གཏོང་
བགྱི་ཡིན་ཞེས་ཚིག་ཐག་ཧ་ཅང་ཆོད་པོ་བྱེད་བགྱི་འདུག ཡིན་ན་ཡང་ང་ལོག་སླེབས་རྗེས།
ངས་ཨང་དང་པོར་ཁྱེད་རང་ཤེས་སུ་འཇུག་བགྱི་ཡིན་ལ། ངས་ད་དུང་ཁྱོད་ལ་ཉེ་འདབས་
ཀྱི་གཏེར་ཁ་སྤྲད་ཆོག དེ་མིན་གྲོང་ཁྱེར་གྲབས་འཛུགས་ཀྱི་རྨང་གཞི་ཕྱེད་ཀ་ཁྱེད་ལ་སྤྲད་
ཆོག” ཅེས་བཤད།
ཁི་དྷེས་ཁོའི་སྐད་ཆ་མཚམས་གཅོད་རྩིས་བྱེད་དུས། ཁོས “མ་རེད། མ་རེད” ཅེས་
སྐད་ཅོར་བརྒྱབ། “འདི་ནི་ངའི་དོན་རེད། བྱ་བ་མ་གྲུབ་ཀྱི་གོང་ལ་ཡང་གྲོས་བྱེད་མཁན་
ཞིག་དགོས་བགྱི་འདུག གལ་སྲིད་དོན་འདི་ཡིད་རྟོན་རུང་བ་ཞིག་ཡིན་ན། ཨ་ཧོ། ཨ་
རོགས་རྙིང་པ་ལགས། དེ་ནི་ཁེ་རི་བོལ་གཙང་པོ"གཉིས་པ་དེ་རེད་ད། ཁྱེད་ཀྱིས་གོ་ཨེ་
བྱུང་ལགས། ཁེ་རི་བོལ་གཙང་པོ་གཉིས་པ་རེད་ད། དེ་ནི་དཀར་གོང་གི་གསེར་གཏེར་
ཡིན་པ་ལས། གཏེར་བྱེ་མིན་པ་ཁྱེད་ཀྱིས་ཤེས་གསལ་རེད། གལ་སྲིད་ང་ཚོས་མ་འཆུག་
ན། གཏེར་ཧྲིལ་པོ་ང་ཚོར་དབང་བགྱི་རེད། དེ་ལ་ཨ་སྒོར་ས་ཡ་ཁ་ཤས་དང་བྱེ་བ་ཁ་ཤས་
རི་བགྱི་རེད་ད། ས་ཆ་དེ་ངས་དེ་སྔ་མིས་གླེང་བ་གོ་མྱོང་ལ། ཁྱོད་ཀྱིས་ཀྱང་གོ་མྱོང་བ་སྨོས་
མེད་རེད། ང་ཚོས་གྲོང་ཁྱེར་གཅིག་བསྐྲུན་དགོས། བཟོ་པ་སྟོང་ཕྲག་ཁ་ཤས་གླ་བ་དང་། ཆུ་
ལམ་ཞིག་བཟོ་བ། གྲུ་གཟིངས་འགྲོ་ལམ། གཞི་ཁྱོན་ཆེ་བའི་སྐྱེལ་འདྲེན་གྱི་ཚོང་། སྟོད་
རྒྱུད་ལ་བགྲོད་བྱེད་ཀྱི་འཁོར་གྲུ་ཆུང་ཆུང་། གཅིག་བྱས་ན་ང་ཚོས་ད་དུང་ལྕགས་ལམ་ཞིག་
དང་། ཤིང་ཆ་སོག་རྒྱག་བཟོ་གྲྭ་ཁ་ཤས། གློག་འདོན་ས་ཚིགས་བཅས་རྩད་ཞིབ་ཐིག་ལེན
བྱེད་དགོས་པ་མ་ཟད། ང་ཚོར་རང་ཉིད་ཀྱི་དངུལ་ཁང་དང་། ཚོང་ལས་ཀུང་སི་དང་། སིན་དྷི་
ཁ་བཅས་དགོས་བགྱི་རེད། ཨ་ཧོ། ང་ལོག་མ་སླེབས་ཀྱི་གོང་ལ། ཁྱོད་ཀྱིས་གཞན་ལ་མ་བཤད་
ཨང་།” ལམ་དེ་སི་ཐོ་ཐེ་ཆུ་མདོའི་ས་ཆར་སླེབས་པ་དང་། གངས་གྲུས་འགྲོ་མཚམས་བཞག
འཁྱགས་པའི་རྒྱ་མཚོ་ཟད་མཐའ་མེད་པ་ཞིག་ཆ་མེད་ཀྱི་ཤར་རྒྱུད་དུ་བརྐྱངས་ནས་ཡོད། ཁོ་
ཚོས་གངས་གྲུའི་སྟེང་དུ་བསྡམས་པའི་གངས་ལྷམ་བཀྲོལ་བ་དང་། ཨག་སེལ་གྷན་ཌེ་སེན་
གྱིས་ཁོ་ཚོ་དང་ལག་འཇུ་བྱས་རྗེས་མདུན་མདུན་རྐྱང་ནས་བསྐྱོད་ཅིང་། ངང་ལག་ཤིན་ཏུ་
ཆེ་བ་དང་འདྲ་བའི་ཁོའི་གངས་ལྷམ་དེ་གཉིས་ངང་སྤུ་འདྲ་བའི་གངས་ཀྱི་ཁྲོད་དུ་མཱ་ཕྱེད་
ཀ་ཙམ་ཐིམ་ནས། གངས་ལ་བཅག་བཅག་བཏང་ནས་བརྟན་ཐག་ཆོད་བཟོས་ཏེ། ཁྱི་གངས་
ནང་མ་ཐིམ་པ་བྱས། ཁོའི་བཟའ་མོས་གངས་གྲུ་མཇུག་ཤོས་དེའི་ཕྱི་བཞིན་བསྐྱོད་ཅིང་།
མོས་གངས་ལྷམ་ལྗིད་རྫོབ་ཆེན་པོ་དེ་འདྲ་སྤྱོད་དུས་ཀྱི་ལག་རྩལ་ཐད་ནས། སྦྱོང་བརྡར་
རྒྱུན་རིང་ཐེབས་མྱོང་བ་མཐོང་ཐུབ་བོ། །སྣང་བ་སྤྲོ་བའི་གྱེས་གཏམ་གྱིས་དབེན་འཇམ་
གཏོར་བ་དང་། ཁྱི་སྒྲ་འུང་འུང་དུ་སྒྲོག་པར་བྱེད། སྲམ་ལྤགས་དང་ཁྱི་བརྗེ་མཁན་དེས་ནི་
ཁྱི་ལྕག་གིས་ཁྱི་སྤྱོད་པ་གྱོང་པོ་ཞིག་ལ་བཀོད་པ་གཏོང་བཞིན་ཡོད།
ཆུ་ཚོད་གཅིག་གི་རྗེས་སུ། གངས་གྲུ་རུ་ཁག་དེས་ཞ་སྨྱུག་ནག་པོ་ཞིག་དང་འདྲ་
བར། ཤོག་བུ་ཆེན་པོ་ཞིག་དང་འདྲ་བའི་གངས་དཀར་གྱི་ངོས་སུ་ཚངས་ཐིག་རིང་པོ་
ཞིག་བྲིས་སོ། །
གཉིས།
གཟའ་འཁོར་མང་པོ་སོང་རྗེས་ཀྱི་ཉིན་ཞིག་གི་དགོང་མོ། མལ་མུ་ཐེ་ཁི་དྷེ་དང་བུ་
རོན་སི་གཉིས་ཀྱིས་དུས་དེབ་རྙིང་པ་ཞིག་ནས་དབྲལ་བའི་ཤོག་ལྷེབ་ཅིག་རྙེད་པ་དེའི་
སྟེང་གི་མིག་མངས་ཀྱི་དཔེ་གཞི་ཞིག་ལ་ཞིབ་འཇུག་བྱེད་བཞིན་ཡོད། ཁི་དྷེ་ནི་ཁོ་རང་གི་
བྷོ་ན་ཙ་གཏེར་རི་ནས་ལོག་མ་ཐག་ཡིན་པ་དེས་སྔོན་ལ་ངལ་གསོ་ཞིག་བརྒྱབ་རྗེས། ཤ་བ་
རྔ་རིང་རྔོན་པར་ཡུན་རིང་པོ་ཞིག་འགྲོ་རྩིས་ཡོད། བུ་རོན་སིས་ཆུ་ལམ་དང་གངས་ལམ་
གྱི་སྟེང་དུ་དགུན་ཁ་ཧྲིལ་པོ་ཧ་ལམ་འཁྱོལ་བས། ཤིང་ཁང་ནང་དུ་བདེ་བར་གཟའ་འཁོར་
གཅིག་རོལ་འདོད་ཤིན་ཏུ་ཆེ།
“རྟ་པ་ནག་པོ་མཆོངས་ནས་དགར་ཅིག་དང་། བྱུང་མ་སོང་། ཡོང་བགྱི་མ་རེད།
གཟིགས་དང་། གོམ་པ་རྗེས་མ་དེ………”
“དམག་མི་ཐེངས་གཉིས་སྤོ་དོན་ཅི་ཡིན། དེས་ཕ་རོལ་གྱི་དམག་མི་དང་བརྗེས་ན་
ཏག་ཏག་རེད། ཆོས་རྗེ་ཟོས་ན………”
“ག་ལེར་གྱིས་དང་། དེ་འདྲ་བྱས་ན་སྐྱོན་ལུས་བགྱི་རེད། ད་དུང………”
མིག་མངས་དེ་དགོད་བྲོ་པོ་ཞིག་ཡོད་པས། ཕྱི་ནས་སྒོ་ལན་གཉིས་བརྡུངས་རྗེས། མལ་
མུ་ཐེ་ཁི་དྷེས་གཞི་ནས “ཡར་ཕེབས” ཞེས་བཤད། སྒོ་ཕྱེ་བ་དང་སེམས་ཅན་ཞིག་འཁྱོར་
ལིང་ལིང་ངང་འཛུལ་ཡོང་། བུ་རོན་སིས་མདུན་ནས་མཐོང་བ་དང་ཧོབ་ལངས་བྱེད་པར་
དབང་མེད་དུ་ཐལ། མལ་མུ་ཐེ་ཁི་དྷེས་ཁོའི་མིག་མདངས་བླ་འཁྱར་འདྲ་དེ་གཉིས་མཐོང་
བས། བྲེལ་འཚུབ་ངང་ཁ་ཕྱིར་སློག ཁོས་གནས་ཚུལ་ཉེན་ཆེན་མི་ཉུང་བ་མཐོང་མྱོང་མོད།
ད་ཐེངས་ཁོ་ཡང་ཧང་སང་། སེམས་ཅན་དེས་འཐོམ་ཡོར་ཡོར་དང་འཁྱར་འཁྱོར་ངང་ཁོ་
གཉིས་ཀྱི་ཕྱོགས་སུ་ཡོང་། བུ་རོན་སིས་ཁོའི་ཐུང་མདའ་བཀལ་བའི་གཟེར་བུ་དེ་ལ་མ་རེག་
གི་བར་དུ་གསེག་སློག་ནས་ཕྱི་ནུར་བྱས།
ཁོས་སྐད་ཆུང་ངུས “དཀོན་མཆོག་མཁྱེན། སེམས་ཅན་འདི་ག་རེ་ཟེར་མཁན་དེ་
ཡིན་ནམ” ཞེས་མལ་མུ་ཐེ་ཁི་དྷེར་དྲིས།
མལ་མུ་ཐེ་ཁི་དྷེས” མི་ཤེས། ཕར་བལྟས་ན་འཁྱགས་རེངས་ཐེབས་ཤིང་ཟས་མ་རག་
པ་འདྲ” ཞེས་ལན་འདེབས་ཀྱིན་ཁ་སྤྲོད་ཕྱོགས་ལ་ག་ལེར་ཕྱིན། ཁོས་སྒོ་བསྣན་རྗེས་ལོག་
ཡོང་བ་དང་། “གཟབ་གཟབ་གྱིས་ཨང་། སེམས་ཅན་འདི་སྨྱོ་བ་ཡང་སྲིད” ཅེས་སླར་ཡང་
ཐ་ཚིག་བསྒྲགས།
སེམས་ཅན་དེ་སྒྲོག་ཙེའི་མདུན་དུ་ཡོང་། དེའི་མིག་ལ་སྣུམ་བཞུའི་འོད་མདངས་
འཕྲོས་པས་དེ་དགའ་ཐག་ཆོད་དེ་ཧར་སྒྲ་འཇིགས་སུ་རུང་བ་བསྒྲགས་ནས། དེ་ཉིད་ཧ་
ཅང་དགའ་པོ་བྱུང་ཚུལ་བསྟན། དེ་ནས་མི་དེས།—ད་བྱེད་དུས་དེ་ནི་མི་ཞིག་ཡིན་པ་
རེད།——གློ་བུར་དུ་རྒྱབ་ལ་མཆོངས་ནས་སློག་པའི་གུ་ཐུང་དམ་པོར་བཅིངས་ཏེ། གྲུ་པས་
གཏིང་རྡོ་འཐེན་དུས་ལེན་པའི་གླུ་བླངས་ཤིང་། དེ་ནི་གྲུ་པ་ཚོས་སྒྲིལ་འདེགས་བསྐོར་བ་
དང་། མཚོ་རླབས་ཀྱིས་རྣ་བ་འོན་གྲབས་བྱེད་དུས་ལེན་པ་འདི་ལྟར་ཏེ།
ཨ་རིའི་གྲུ་ནི་ཆུ་རྒྱུན་འབབ་དང་འགྲོགས།
ཕོ་གཞོན་འཇོན་ཐང་ཅན་གྱིས་འཐེན་ཡང་འཐེན།
གཉན་དཔོན་སུ་ཡིན་ཁྱེད་ཀྱིས་ཨེ་མཁྱེན་ལགས།
ཕོ་གཞོན་འཇོན་ཐང་ཅན་གྱིས་འཐེན་ཡང་འཐེན།
ཁོང་ནི་ལྷོ་ཁད་རོ་ལེ་ཎའི་འཇོན་སི་རེད།
འཐེན་ཡང་འཐེན། འཇོན་ཐང་ཅན་གྱི………
ཁོས་གླུ་ལེན་མཚམས་ཧོབ་སྟེ་བཞག་ནས་སྤྱང་ཀི་བཞིན་དུ་ངར་སྒྲ་ཞིག་བསྒྲགས་ཏེ།
བང་ཁྲིའི་ཕྱོགས་སུ་འཁྱོར་ལིང་ལིང་ངང་ཕྱིན། ཁོ་གཉིས་ཀྱིས་ཁོ་འགོག་ལོང་མ་བྱུང་གོང་
ལ། ཤ་རློན་བསྙལ་མ་རྡོག་ཙམ་ཞིག་ལ་ཁོའི་སོ་བཙུགས་ཟིན། ཁོ་དང་མལ་མུ་ཐེ་ཁི་དྷེའི་
བར་འཕྲོག་རེས་དྲག་པོ་བྱས། འོན་ཏེ་ཁོའི་སྨྱོ་བ་ལྟར་གྱི་ཤེད་ཤུགས་དེ་མ་ཉིད་དུ་མེད་པར་
གྱུར་པས། ཁོས་ཟུངས་ཟད་པའི་ངང་ལག་པར་འཐོབ་ཟིན་པའི་ཤ་བསྙལ་མ་དེ་ཕྱིར་སྤྲད། ཁི་
དྷེ་དང་བུ་རོན་སིས་ཁོ་རྐུབ་སྟེགས་ཤིག་གི་སྟེང་དུ་བཞག་པ་དང་། ཁོས་ལུས་པོ་ཕྱེད་ཀ་སྒྲོག་
ཙེའི་སྟེང་དུ་ཁ་སྦུབ་ཏུ་ཉལ། ཨ་རག་ཝེ་སི་ཀི་པི་ཙི་ཆུང་ཆུང་གང་གིས་ཁོའི་རིག་པ་གྲུང་
སིལ་སིལ་ཡོང་བ་བྱས། མལ་མུ་ཐེ་ཁི་དྷེས་མངར་ཆ་ལྕགས་ཀྲིན་ཁོའི་མདུན་དུ་བསྐྱལ་བ་
དང་། ཁོས་ཐུར་མས་མངར་ཆ་ལེན་ཐུབ་པར་གྱུར། རྗེས་སུ་ཁོ་ལྟོགས་ངལ་ཕྲན་བུ་གསོས་རྗེས།
བུ་རོན་སིས་འདར་སིག་སིག་ངང་ཁོ་ལ་ཚག་ཤའི་ཇ་སླ་པོ་ཕོར་བ་གང་སྤྲད།
མི་དེའི་མིག་ནས་ངོ་ནག་ལ་སྨྱོ་ངར་ལྡན་པའི་འོད་སྣང་ཞིག་མངོན་པ་དང་། ཁོས་ཟས་
ཁམ་གང་རེ་ཟ་བཞིན་རིམ་དུ་འོད་དེ་རིགས་གསལ་ཙམ་མི་གསལ་ཙམ་བྱེད། ཁོའི་གདོང་ལ་
པགས་པ་ཤིན་ཏུ་ཉུང་བར་བརྟེན། ཤ་སྐམ་རུས་སྐམ་གྱི་གདོང་ཀོང་ཀོང་དེ་མིའི་གདོང་འདྲ་
པོ་ཡེ་ནས་མེད། གྲང་ངར་ཆེན་པོ་རྫོགས་རྒྱུ་མེད་པས་ཁོའི་གདོང་འཁྱགས་སྦོས་ཐེབས་པ་
དང་། འཁྱགས་སྦོས་དང་པོ་དེ་མ་སོས་གོང་ལ་འཁྱགས་སྦོས་གཉིས་པས་དེའི་སྟེང་དུ་རྨ་རྗེས་
བང་རིམ་གཅིག་ཆགས། དེའི་ཕྱི་ངོས་སྐམ་ཞིང་མཁྲེགས་པ་དང་། ཁ་དོག་སྨུག་ནག་ཡིན་
པ་མ་ཟད། ད་དུང་སོག་ལེའི་ཁ་དང་འདྲ་བའི་སེར་ཀ་གཏིང་རིང་མང་པོ་ཞིག་ཡོད་པ་ལས་
ཤ་དམར་མངོན་ཡོང་། ཁོའི་སློག་པ་ཛོར་ཞིང་ཧྲུལ་བའི་གཞོགས་གཅིག་གི་སྤུ་མེས་འཚིག་
ཡོད་ཅིང་། ཁ་ཤས་ཀྱི་སར་ཐ་ན་ཡོངས་སུ་འཚིག་པ་དེ་ལ་བལྟས་པ་ཙམ་གྱིས་ཁོའི་ལུས་ཀྱི་
གཞོགས་དེས་མེ་ལ་འབྱར་ནས་ཉལ་མྱོང་བ་ཤེས་ཐུབ།
མལ་མུ་ཐེ་ཁི་དྷེས་ཉི་མ་སྲོས་ནས་ནག་པོར་བྱས་པའི་ཁོའི་སློག་པའི་སྟེང་གི་འཛར་
ལོ་མང་པོར་རལ་ས་དེ་ལ་གཏད་པ་དེ་ནི་བཀྲེས་ལྟོགས་ཀྱི་མཚོན་རྟགས་རེད།
ཁི་དྷེས་ག་ལེར” ཁྱོད——སུ—ཡིན—ནམ” ཞེས་ཚིག་འབྲུ་རེ་རེ་བཞིན་
ཤིན་ཏུ་གསལ་པོར་དྲིས།
མི་དེས་ཁོའི་གཏམ་དེ་ཐོས་མེད་པ་འདྲ།
“ཁྱོད་གང་ནས་ཡོང་བ་ཡིན་ནམ།"
“ཨ་རིའི་གྲུ་ནི་ཆུ་རྒྱུན་འབབ་དང་འགྲོགས” ཞེས་ཁོས་འདར་སྐད་ཚིག་གཅིག་གླུ་
རུ་བླངས་ནས་ལན་བཏབ་པར་བརྩིས།
ཁི་དྷེས “དེ་རང་རེད། སྤྲང་པོ་འདི་གཙང་ཆུ་དང་འགྲོགས་ནས་ཡོང་བ་ཡིན་ངེས་
རེད” ཅེས་བཤད་ཀྱིན་དུ་ཁོ་དཀྲུག་དཀྲུག་བཏང་ནས་ལན་ཁ་གསལ་ཙམ་འདེབས་སུ་
འཇུག་གིན་བྱས།
འོན་ཏེ་ཁི་དྷེས་ཁོ་ལ་རེག་མ་ཉིད་དུ་ཁོས་བཙིར་སྐད་བརྒྱབ་པ་དང་། ལག་པ་གཅིག་
གིས་སྐེད་པ་མནན་པ་དེ་ནི་ན་ཟུག་བཏང་བས་ཡིན་པ་མངོན་གསལ་དོད། དེ་རྗེས་ཁོ་ག་
ལེར་ཡར་ལངས་ནས་ལུས་ཕྱེད་སྒྲོག་ཙེར་བསྙེས།
“མོས་ང་ལ་འཕྱ་དགོད་བྱེད་ཀྱིས།——འདི་ལྟར།——མོས་ང་ལ་མིག་ལོག་ལྟ་
བགྱི་འདུག མོ——ཡོ—འདོད——བྱེད་བགྱི་མི་འདུག"
ཁོའི་སྐད་སྒྲ་ཧ་ལམ་ཐོས་རྒྱུ་མེད་པར་གྱུར་ཅིང་ལྟག་དགྱེ་ལོག་ནས་འགྱེལ། དེ་དུས་
མལ་མུ་ཐེ་ཁི་དྷེས་ཁོའི་མཁྲིག་མ་ནས་འཇུས་ཏེ། “སུ། སུ་ཡོང་འདོད་བྱེད་བགྱི་མི་འདུག་
གམ” ཞེས་སྐད་བརྒྱབ།
“མོ། ཨེན་གྷ་རེད། མོས་ང་ལ་འཕྱ་དགོད་དང་ང་ལ་གཞུས་བྱུང་།—འདི་
ལྟར།—རྗེས་སུ།——”
“ག་རེ།”
“རྗེས་སུ།——”
“རྗེས་སུ་ཅི་བྱས་སོང་ངམ།”
“རྗེས་སུ་ཁོང་གངས་ནང་ཁ་རོག་ལ་ཉལ་སོང་། ཡུན་རིང་ཉལ་སོང་། ད་ལྟ
ཁོང་ད་དུང——ད་དུང——གངས་ཁྲོད་དུ—ཉལ་ནས་བསྡད་ཡོད།”
ཁོ་གཉིས་གཅིག་གིས་གཅིག་ལ་ལྟ་བཞིན་ཅི་བྱེད་མེད་པར་གྱུར།
“ཡང་སྙིང་སུ་གངས་ཁྲོད་དུ་ཡོད་དམ།”
“མོ། ཨེན་གྷ་རེད། མོས་ང་ལ་མིག་ལོག་ལྟ་བགྱི་འདུག རྗེས་སུ——”
“ག་རེ། ག་རེ།”
“རྗེས་སུ་མོས་གྲི་འཁྱེར་ནས། འདི་ལྟར། ལན་གཅིག ལན་གཉིས་བཙུགས་བྱུང་།
——ཡིན་ན་ཡང་མོར་ཤེད་ཤུགས་ཡོད་མ་རེད། ང་ལམ་བར་དུ་ཡུན་ཧ་ཅང་རིང་པོ་འགོར་
སོང་། ས་ཆ་དེར་གསེར་ཧ་ཅང་མང་པོ་འདུག གསེར་ཧ་ཅང་མང་པོ་འདུག”
“ཨེན་གྷ་གང་དུ་ཡོད་དམ།” མལ་མུ་ཐེ་ཁི་དྷེས་གོ་ཐུབ་པའི་ཚིག་ལ་གཞིགས་ན།
ཁོ་ཚོ་དང་བར་ཐག་དབྱིན་ལེ་གཅིག་ཙམ་ཡོད་ས་ཞིག་ན་མོ་འཆི་གྲབས་ཡོད་པ་ཡང་སྲིད།
ཁོས་མི་དེ་ཤེད་ཀྱིས་དཀྲུགས་བཞིན “ཨེན་གྷ་གང་དུ་ཡོད་དམ། ཨེན་གྷ་ཞེས་པ་སུ་རེད་
དམ” ཞེས་ཡང་ནས་ཡང་དུ་དྲིས།
“མོ— གངས་ཀྱི— ཁྲོད་དུ་ཡོད།"
“མུ་མཐུད་དེ་ཤོད་དང” ཞེས་ཁི་དྷེས་ཤེད་ཤུགས་ཡོད་ཚད་བཏོན་ནས་ཁོའི་མཁྲིག་
མ་ནས་དམ་དུ་བཟུང་།
“དེས——ན——མ——གཞི——བྱས——ན——ངས—གངས—
ནང——སྡོད——དགོས——བསམས——བྱུང་།—འོན—ཏེ——ངས——
བུ——ལོན——ཞིག——འཇལ——དགོས—པ——དེ—གལ——
ཧ——ཅང——ཆེན——པོ—རེད།——ངས——བུ——ལོན——ཞིག——
འཇལ——དགོས——པ——དེ——གལ——ཧ——ཅང——ཆེན——
པོ——རེད།——བུ——ལོན——ཞིག——འཇལ——དགོས——ཡོད——
ངས-"ཞེས་ཁོས་ཆད་ཆད་མཐུད་མཐུད་ངང་ཚིག་འབྲུ་རེ་རེ་བྱས་ནས་བཤད་པའི་སྐད་
ཆ་བཤད་མཚམས་བཞག་པ་དང་། ཁོས་ལག་པ་ལྗོངས་རྒྱུའི་ཁུག་མའི་ནང་བརྒྱུས་ཏེ། ཤྭ་ཀོའི་
ཁུག་མ་ཞིག་བཏོན་ཡོང་།”——བུ——ལོན——ཞིག——འཇལ——དགོས——
ཡོད།——གསེར——སྔ——འདོན——སྤངས——ལྔ——འདི——མལ——
མུ——ཐེ——ཁི——དྷེ——ང——”ཁོའི་སྟོབས་ཟད་ཤུགས་རྫོགས་ཀྱི་མགོ་བོ་
སྒྲོག་ཙེའི་སྟེང་དུ་བརྡབས་པས། མལ་མུ་ཐེ་ཁི་དྷེས་ཁོ་ཡང་བསྐྱར་ཡར་སློང་ཐབས་བྲལ།
ཁི་དྷེས་ལྷིང་པོའི་ངང “ཁོང་ནི་ཡེའུ་ལི་སེ་སི་རེད” ཅེས་བཤད་ཀྱིན་གསེར་ཁུག་
མ་གང་དེ་སྒྲོག་ཙེའི་སྟེང་དུ་འཕངས། “ད་བྱས་ན་ཨག་སེལ་གྷན་ཌེ་སེན་དང་བུད་མེད་
དེ་གཉིས་ཚར་བ་འདྲ། ཤོག་དང་། ང་གཉིས་ཀྱིས་ཁོང་ཉལ་ཁྲིའི་སྟེང་དུ་བཞག་ནས། མལ་
ཆས་གཡོགས། ཁོང་ནི་དབྱིན་དྷི་ཨན་པ་རེད། ཁོང་ཉེན་ལས་ཐར་བགྱི་རེད་ལ། གཅིག་
བྱས་ན་ཁོང་གིས་ང་གཉིས་ལ་གཏམ་རྒྱུད་སྙན་པོ་ཞིག་བཤད་པ་ཡང་སྲིད།”
ཁོ་གཉིས་ཀྱིས་ཁོའི་ལུས་ཀྱི་གྱོན་གོས་དབྲོལ་དུས། ཁོའི་གཡོན་ངོས་ཀྱི་བྲང་ཁར་
དྲག་སྐྱེད་མ་བྱུང་བའི་གྲི་རྨས་གཉིས་ཡོད་པ་མཐོང་བ་དང་། རྨ་ཁ་མཁྲེགས་པོ་ཆགས་ཟིན་
པ་རེད།
གསུམ།
“ངས་རང་ཉིད་ཀྱིས་དངོས་སུ་བརྒྱུད་པའི་གནས་ཚུལ་བཤད་དགོས་བསམ་གྱིས།
ངས་བྱས་ན་ཁྱོད་གཉིས་ཀྱིས་ཧ་གོ་བགྱི་རེད། ངས་ང་རང་དང་བུད་མེད་དེའི་སྐོར་བཤད་
བགྱི་ཡིན། མཇུག་ཏུ་ད་དུང་མི་དེའི་སྐོར་ཡང་བཤད་བགྱི་ཡིན།”
མཚོ་སྲམ་གྱི་པགས་པ་དང་ཁྱི་བརྗེ་མཁན་དེས་མེ་སོན་སྟོར་མཁན་གྱིས་བོར་སྨི་ས་
སེའི་ལག་རྟགས་གཏན་དུ་མི་སྣང་བར་གྱུར་དོགས་བྱེད་པ་ལྟར་མེ་ཐབ་ལ་ཉེ་བར་བཅར།
མལ་མུ་ཐེ་ཁི་དྷེས་སྣུམ་བཞུ་གསལ་དུ་བཏང་ཞིང་དེ་འཇོག་ས་ཡང་སྤོས་ནས། སྒྲུང་བཤད་
མཁན་གྱི་ངོ་ལ་སྣུམ་བཞུ་འཕྲོ་ཐུབ་པ་བྱས། བུ་རོན་སིས་ཀྱང་ལུས་པོ་ཉལ་ཁྲིའི་སྣེ་ནས་
སྤོས་ཏེ་ཁོ་གཉིས་དང་མཉམ་དུ་རུབ་ཡོང་།
“ངའི་མིང་ལ་ཎ་སེ་ཟེར། ང་ནི་སྡེ་དཔོན་ཞིག་ཡིན་ལ། སྡེ་དཔོན་གྱི་བུ་ཞིག་ཀྱང་
ཡིན། ང་ནི་ཉི་ནུབ་ཀྱི་རྗེས་དང་། ཉི་ཤར་གྱི་སྔོན་ལ། རྒྱ་མཚོ་ཆེན་མོ་ནག་ཐིབ་ཐིབ་ཀྱི་
སྟེང་དུ་ངའི་ཡབ་ཀྱི་ཀོ་གྲུའི་ནང་དུ་སྐྱེས་པ་རེད། དེ་ཉིན་མཚན་གང་བོར་སྐྱེས་པས་སྐྱ་བ་
བར་མེད་བརྒྱབ་པ་དང་། བུད་མེད་ཀྱིས་ང་ཚོའི་གྲུའི་ནང་འཛུལ་བའི་རླབས་ཀྱི་ཆུ་ཕྱིར་
བཤོས་ཤིང་ང་ཚོས་དྲག་ཆར་རླུང་འཚུབ་དང་དམར་འཛིང་བྱས། རྦ་རླབས་ཚྭ་ཁུས་ངའི་
སྐྱེད་མའི་བྲང་ཁར་འཁྱག་པ་འཁྱགས་པ་དང་། མཚོ་ཆུ་བྲི་དུས་ཁོང་གི་དབུགས་ཀྱི་རྒྱུ་བ་
ཡང་ཆད་པ་རེད། འོན་ཏེ་ངས་ནི་དྲག་ཆར་རླུང་འཚུབ་དང་ཆབས་ཅིག་ཏུ་སྐད་ཆེན་རྒྱག་
བཞིན་དུ་གསོན་པོར་འཚོ་ཐུབ་པ་བྱུང་།
“ང་ཚོ་ཨ་ག་དེན་དུ་སྡོད་བགྱི་ཡོད།”
མལ་མུ་ཐེ་ཁི་དྷེས་གང་དུ་ཞེས་དྲིས།
ཨ་ག་དེན་དུ། ས་ཆ་དེ་ནི་ཨ་ལེའུ་ཏན་གླིང་ཚོམ་དུ་ཡོད། ཨ་ག་དེན་ཟེར་བའི་གླིང་
ཕྲན་དེ་ནི་སེ་ཀོ་ཡེ་གླིང་ཕྲན་ལས་ཀྱང་ཐག་རིང་ལ། གེལ་དྷ་རག་གླིང་ཕྲན་ལས་ཀྱང་ཐག་
རིང་བ་མ་ཟད། ཨུ་ནེ་མག་གླིང་ཕྲན་ལས་ཀྱང་ཐག་རིང་བ་ཡོད། ངས་ད་གིན་བཤད་པ་
ལྟར། ང་ཚོ་ཨ་ག་དེན་ཏེ་རྒྱ་མཚོའི་ནང་དང་། འཛམ་གླིང་གི་མཐའ་སྣེར་བསྡད་ཡོད། ང་
ཚོས་ཚྭ་མཚོའི་ནང་དུ་ཉ་དང་མཚོ་གཟིག་དང་མཚོ་སྲམ་བཅས་འཛིན་པ་དང་། ང་ཚོའི་
དུད་ཁྱིམ་ཚང་མ་མཉམ་དུ་འབྲེལ་ནས། ཁང་པ་ཚང་མ་ཤིང་ནགས་ཀྱི་འགྲམ་གྱི་གྲམ་ཐང་
སེར་པོའི་བྲག་རྡོ་རིང་པོ་ཞིག་གི་སྟེང་དུ་བསྐྲུན་པ་དང་། གྲམ་ཐང་གི་སྟེང་དུ་ང་ཚོའི་ཀོ་
གྲུ་བཞག་ཡོད། ང་ཚོར་མི་མང་པོ་མེད་ལ་འཇིག་རྟེན་ཡང་ཧ་ཅང་ཆུང་ཆུང་རེད། ང་ཚོའི་
ཤར་ངོས་སུ་རྒྱུས་མེད་ཀྱི་གླིང་ཕྲན་ཁ་ཤས་ཡོད་པ་ཚང་མ་ཨ་ག་དེན་དང་གཅིག་པ་ཡིན་
པར་བརྟེན། ང་ཚོའི་བསམ་པར་འཛམ་གླིང་ཧྲིལ་པོ་གླིང་ཕྲན་ལས་གྲུབ་པ་རེད་སྙམ་ལ། ལྟ་
སྟངས་དེ་རིགས་ལ་གོམས་ནས་བསྡད་ཡོད།
ང་ནི་ང་ཚོའི་རིགས་རྒྱུད་ཀྱི་མི་དང་མི་འདྲ་སྟེ། མཚོ་ཟེའི་གྲམ་ཐང་དུ་གྲུ་ཞིག་ཡོད་
པ་དེ་ལ་སྒྲོམ་རུས་འཁྱོག་པ་ཁ་ཤས་དང་རླབས་ཀྱིས་བརྡབས་བཀྱག་བྱས་པའི་གྲུ་པང་ཁ་
ཤས་ལས་ལྷག་མེད་ཅིང་། ངའི་རིགས་རྒྱུད་ནང་གི་མིས་གྲུ་དེ་འདྲ་བཟོ་མྱོང་ཡེ་ནས་མེད།
ངོས་གསུམ་མཚོ་ཁ་ཡིན་པའི་གླིང་ཕྲན་གྱི་སྣེ་དེར་གྲལ་སྒྲིག་ལ་ཀེ་རེར་ལངས་ཤིང་། མཐོ་
ཞིང་ཆེ་བའི་ཤིང་སྡོང་ཞིག་ཡོད་པ་དྲན་བགྱི་འདུག་པ་དེ་ཡང་ང་ཚོའི་གླིང་ཕྲན་དུ་དེ་སྔ་
ཡོད་མྱོང་མེད་པ་ཞིག་རེད། ཟེར་འགྲོས་ལ་དེ་སྔ་སྐྱེས་པ་གཉིས་ས་དེར་སླེབས་ཏེ། ནམ་
ལངས་པ་ནས་ས་མ་རུབ་ཀྱི་བར་དུ་ཕར་བསྐོར་ཚུར་བསྐོར་བྱས་ནས་ཉི་མ་མང་པོ་བསྟུད་
མར་བསྡད་པ་རེད། མི་དེ་གཉིས་ནི་གྲམ་ཐང་གི་སྟེང་དུ་ཕྱེ་མར་གྱུར་པའི་གྲུ་ཆུང་དེར
བསྡད་དེ་ཕྱི་གླིང་ནས་ཡོང་བ་ཞིག་རེད། ཁོ་གཉིས་ནི་ཁྱོད་ཚོ་ནང་བཞིན་དུ་ཤ་རྩི་དཀར་
བ་དང་། མཚོ་གཟིག་བྲོས་སུ་ཤོར་ནས། རྔོན་པས་ལག་པ་སྟོང་པར་ཁྱིམ་ལ་ལོག་སྐབས་
ཀྱི་བཀྲེས་ལྟོགས་ཀྱིས་མནར་བའི་ཕྲུ་གུ་ཆུང་ཆུང་བཞིན་དུ་ལུས་ཟུངས་ཉམས་ནས་ཡོད།
དོན་དེ་ཚོ་རྒན་རབས་ཚོས་ང་ཚོར་བཤད་བྱུང་ལ། ཁོ་ཚོས་ནི་རང་ཉིད་ཀྱི་ཕ་མའི་ས་ནས་
ཐོས་པ་ཞིག་རེད། རྒྱུས་མེད་ཀྱི་མི་རྒྱུད་དཀར་པོ་བ་དེ་གཉིས་དང་ཐོག་ང་ཚོའི་འཚོ་བར་
མ་གོམས་ན་ཡང་། ཁོ་གཉིས་ཀྱིས་ཉ་ཤ་དང་སྣུམ་ཚིལ་ཟོས་རྗེས། ལུས་སྟོབས་རྒྱས་པ་མ་
ཟད། ཤིན་ཏུ་གཏུམ་པར་གྱུར། རྗེས་སུ་ཁོ་གཉིས་སོ་སོས་ཁང་པ་རེ་རེ་བརྒྱབ་པ་དང་། ང་
ཚོའི་བུད་མེད་ཡག་ཤོས་རེ་བག་མར་བླངས་ནས་གང་ཙམ་སོང་རྗེས། བུ་ཚས་འབྲེལ་བས་
ན་ངའི་པ་ཕའི་པ་ཕའི་པ་ཕ་སྐྱེས་པ་རེད།
ངས་ད་གིན་བཤད་པ་བཞིན་དུ། ང་ནི་ང་ཚོའི་རིགས་རྒྱུད་ཀྱི་མི་དང་མི་འདྲ་སྟེ། ང་
ནི་ཕྱི་གླིང་ནས་ཡོང་བའི་མི་རྒྱུད་དཀར་པོ་སྟོབས་དང་ལྡན་པའི་རིགས་རྒྱུད་རེད། གོ་ཐོས་
སུ་མི་རྒྱུད་དཀར་པོ་བ་དེ་གཉིས་མ་སླེབས་གོང་ལ། ང་ཚོར་མ་གཞི་ནས་སྒྲིག་སྲོལ་ཆ་ཚང་
གཞན་ཞིག་ཡོད་ན་ཡང་། མི་དེ་གཉིས་གཏུམ་དྲག་ཆེ་ལ་འཁྲུག་རྩོད་ལ་རྒོད་ཅིང་། རྗེས་
སུ་ཁོ་གཉིས་ལ་འཛིང་ཕོད་མཁན་སུ་ཡང་མེད་པར་མ་གྱུར་གྱི་བར་དུ་ཁོ་གཉིས་ཀྱིས་རྟག་
པར་ང་ཚོའི་རིགས་རྒྱུད་ཀྱི་མི་དང་འཛིང་བ་རེད། དེ་ནས་ཁོ་གཉིས་ཀྱིས་སོ་སོས་སོ་སོ་སྡེ་
དཔོན་ལ་བསྐོས་པ་དང་། ང་ཚོའི་སྒྲིག་སྲོལ་རྙིང་པ་མེད་པར་བཟོས་པ་མ་ཟད། ང་ཚོར་
སྒྲིག་སྲོལ་གསར་པ་བཟོས་ཏེ། སྐྱེས་པ་ཚང་མ་ཕའི་བུར་བརྩི་བ་ལས། ང་ཚོའི་དེ་སྔའི་
ལུགས་སྲོལ་ལྟར་དེ་ཉིད་ཨ་མའི་བུ་ཡིན་པར་བརྩི་བ་དང་མི་འདྲ་བ་བཟོས་པ་རེད། ཁོ་
གཉིས་ཀྱིས་ད་དུང་ཕྲུ་གུ་རྒས་འགོར་ཕའི་ཡོད་ཚད་ཤུལ་འཛིན་བྱེད་དབང་ཡོད་པ་ལས།
དེའི་གཅུང་པོ་དང་གཅུང་མོ་ཚང་མ་ལྟོ་གོས་རང་འཚོལ་བྱེད་དགོས་པའི་གཏན་འབེབས་
བཟོས་པ་རེད། ཁོ་གཉིས་ཀྱིས་ད་དུང་ང་ཚོར་སྒྲིག་སྲོལ་གཞན་དག་ཁ་ཤས་བཟོས་པ་དང་།
ང་ཚོར་ཉ་འཛིན་སྟངས་དང་དོམ་གསོད་སྟངས་གསར་པ་བསླབས་པ་རེད། ང་ཚོའི་ནགས་
ཚལ་གྱི་ཁྲོད་དུ་དོམ་དངོས་འབྲེལ་ཧ་ཅང་མང་པོ་ཡོད། དུས་མཚུངས་སུ་ཁོ་གཉིས་ཀྱིས་
ང་ཚོར་ཟས་གསོག་ཉར་མང་ཙམ་བྱས་ཏེ། མུ་གེ་ལ་སྔོན་འགོག་བྱེད་སྟངས་བསླབས་པ་དེ་
ཀུན་ནི་ལས་བཟང་རེད།
འོན་ཏེ་ཁོ་གཉིས་སྡེ་དཔོན་ལ་གྱུར་ནས་ཕོག་ཐུག་གཏོང་ཕོད་མཁན་མེད་པར་གྱུར་
སྐབས། ཕྱི་ནས་ཡོང་བའི་མི་རྒྱུད་དཀར་པོ་བ་དེ་གཉིས་ཀྱིས་ཕན་ཚུན་འཛིང་རེས་བཏང་
བ་རེད། དེའི་ཁྲོད་ཀྱི་གཅིག་སྟེ། ངའི་ཕ་མེས་ལ་གྱུར་པ་དེས་དེ་དུས་མཚོ་གཟིག་གསོད་
བྱེད་ཀྱི་ཉ་འཛིན་ཁ་དབྲག་མི་གཞན་དེའི་ལུས་ལ་ཁྲུ་གང་ཙམ་བཙུགས་པར་བརྟེན། ཁོ་
གཉིས་ཀྱི་ཕྲུ་གུས་མུ་མཐུད་དེ་འཛིངས་པ་དང་། དེ་རྗེས་ཁོ་གཉིས་ཀྱི་ཕྲུ་གུའི་ཕྲུ་གུས་རྒྱུན་
མཐུད་ཅིང་། ཁོ་ཚོའི་བར་ལ་འཁོན་འཛིན་ཤིན་ཏུ་ཟབ་པས། རྟག་པར་ཕན་ཚུན་འཚེ་རེས་
བྱེད་པ་རེད། ཐ་ན་ངའི་མི་རབས་འདིར་སླེབས་དུས་ཀྱང་དེ་འདྲ་རང་ཡིན་པའི་འབྲས་
བུར་ཁྱིམ་ཚང་རེ་ལ་གདུང་རྒྱུད་སྤེལ་མཁན་རེ་རེ་ལས་ལྷག་མེད་པ་རེད། ངའི་ཁྱིམ་དུ་ང་
གཅིག་པུ་ལས་ལྷག་མེད་པ་དང་། ཁྱིམ་གཞན་དེར་བུ་མོ་གཅིག་ལས་མེད་པ་དེ་ནི་ཨེན་གྷ་
རེད། མོ་དང་མོའི་ཨ་མ་གཉིས་མཉམ་དུ་སྡོད་པ་རེད། མཚན་མོ་ཞིག་ལ་མོའི་ཕ་དང་ངའི་
ཕ་གཉིས་ཉ་འཛིན་པར་ཕྱིན་ནས་ལོག་མ་ཡོང་བ་དང་། རྗེས་སུ་ཁོ་གཉིས་རྦ་རླབས་ཆེན་
པོས་གྲམ་ཐང་དུ་འཁྱེར་ཡོང་དུས་ཀྱང་ད་དུང་ཕན་ཚུན་དམ་པོར་འཁྱུད་འཛིངས་བྱས་
ནས་བསྡད་ཡོད་པ་རེད།
ང་ཚོ་ཁྱིམ་ཚང་གཉིས་ཀྱི་ཞེ་འཁོན་དེ་འདྲར་ཚང་མ་ཧང་སང་ཐག་ཆོད་བགྱི་ཡོད་
ཅིང་། རྒན་རབས་ཚོས་མགོ་བོ་དཀྲུགས་ཀྱིན་ནམ་ཞིག་མོས་ཕྲུ་གུ་བསྐྱངས་པ་དང་། ཁྱོད་ལ་
ཡང་ཕྲུ་གུ་བྱུང་རྗེས། འཐབ་མོ་དེ་མུ་མཐུད་དེ་འགྱེད་དགོས་རེད་ཅེས་བཤད་ཀྱིན་བྱེད། ང་
རང་ཆུང་ཆུང་ཡིན་དུས་ནས་ཁོ་ཚོས་སྐད་ཆ་དེ་ང་ལ་བཤད་མྱོང་ལ། རྗེས་སུ་ང་ཡང་སྐད་ཆ་
དེ་རིགས་ལ་ཡིད་ཆེས་ནས་ཨེན་གྷ་དགྲ་ཡར་བརྩིས་ཏེ། མོ་སླད་སྐྱེད་མར་གྱུར་རྗེས། མོའི་
ཕྲུ་གུས་ངའི་ཕྲུ་གུ་དང་འཛིང་ངེས་རེད་སྙམ་བགྱི་ཡོད། ངས་ཉིན་ལྟར་དོན་དེ་རིགས་རང་
དྲན་ཞིང་། ང་ཕོ་གཞོན་ཞིག་ཏུ་འཚར་ལོངས་བྱུང་རྗེས། ངས་ཁོ་ཚོར་ངེས་པར་དུ་འདི་
འདྲ་རང་བྱེད་དགོས་དོན་ཅི་ཡོད་ཅེས་དྲིས་པ་ཡིན། ཁོ་ཚོས་ང་ལ་ཁྱོད་ཚོའི་མེས་པོས་དེ་
འདྲ་རང་བྱེད་པ་ང་ཚོས་ཤེས་པ་ལས་གཞན་ང་ཚོས་ཀྱང་ཧ་གོ་བགྱི་མེད་ཅེས་ལན་བཏབ་
བྱུང་། ང་ནི་མཚར་སྣང་ཧ་ཅང་ཆེན་པོ་འཆར་བགྱི་འདུག གྲོངས་ཟིན་པའི་མིས་འགྱེད་མྱོང་
བའི་འཐབ་མོ་དེ་འབྱུང་འགྱུར་གྱི་མིས་ངེས་པར་དུ་རྒྱུན་མཐུད་ནས་ཡང་བསྐྱར་འཛིང་
དགོས་པ་དེ་ལ་ང་རང་ཡ་མཚན་ཧ་ཅང་ཆེན་པོ་སྐྱེ་བགྱི་འདུག་ལ། བྱ་བ་དེ་འདྲར་སྙིང་པོ་ཅི་
ཡོད་ངས་དངོས་གནས་མཐོང་མ་སོང་། འོན་ཏེ་དེ་འདྲ་མ་བྱས་ན་ཡོང་ཐབས་མེད་ཅེས་ཚང་
མས་བཤད་ཅིང་། དེ་དུས་ང་རང་ད་དུང་ན་སོ་ཆུང་ཆུང་རེད།
དེས་ན་ཁོ་ཚོས་ང་ལ་ངེས་པར་དུ་གཉེན་སྒྲིག་གང་མགྱོགས་བྱེད་དགོས། དེ་འདྲ་བྱས
ན་ངའི་ཕྲུ་གུ་མོའི་ཕྲུ་གུ་ལས་འཚར་ལོངས་སྔོན་ལ་ཡོང་ཐུབ་པ་དང་། སྟོབས་སྔོན་ལ་རྒྱས་
བགྱི་རེད་ཅེས་ཟེར་བགྱི་འདུག དོན་དེ་རིགས་བསྒྲུབ་ཤིན་ཏུ་སླ་སྟེ། དེ་ཡང་ང་ནི་སྡེ་དཔོན་
ཡིན་པ་དང་། ངའི་མེས་པོའི་མཛད་རྗེས་དང་ཁོ་ཚོས་བཟོས་པའི་སྒྲིག་སྲོལ་དང་། ད་དུང་
ང་རང་གི་རྒྱུ་སྟོབས་བཅས་ཀྱི་རྐྱེན་པས། ཚང་མས་ང་ལ་བརྩི་བཀུར་ཧ་ཅང་ཆེན་པོ་བྱེད་
བགྱི་ཡོད། བུ་མོ་ཚང་མས་ངའི་མནའ་མ་བྱེད་འདོད་ཡོད་ན་ཡང་། ངའི་བློ་ལ་བབས་པ་
གཅིག་ཀྱང་མི་འདུག དེས་ན་བགྲེས་སོང་ཚོ་དང་བུ་མོ་དེ་ཚོའི་སྐྱེད་མ་ཚང་མས་ང་ལ་
གང་མགྱོགས་བསྒྲུབ་དགོས་པའི་སྐུལ་འདེད་བྱེད་དེ། དེ་ཡང་དེ་དུས་རྔོན་པ་མང་པོས་ཨེན་
གྷའི་སྐྱེད་མར་ནུ་རིན་ཕོན་ཆེན་འདོན་བགྱི་ཡོད་པས་ན། གལ་སྲིད་མོའི་ཕྲུ་གུ་ངའི་ཕྲུ་
གུའི་སྔོན་ལ་འཚར་ནས་སྟོབས་ཆེ་བ་བྱུང་བ་ཡིན་ན། ངའི་ཕྲུ་གུ་སྲོག་མགོ་མི་ཐོན་རྒྱུ་ངེས
གཏན་ཡིན་པས་སོ། །
འོན་ཏེ་ཉིན་ཞིག་གི་ས་སྲོས་སུ་ང་རང་ཉ་བཟུང་ནས་ལོག་མ་ཡོང་གི་བར་དུ། ང་ལ་
སྔར་བཞིན་བུ་མོ་བློ་ལ་འབབ་པ་ཞིག་རྙེད་མ་བྱུང་། དེ་དུས་ཉི་མ་ནུབ་ལ་བཞུད་སྒང་ཡིན་
པས། མདུན་ནས་བཞུད་པའི་ཉི་འོད་ངའི་མིག་ལ་འཕྲོས། རླུང་ཕྱོགས་ཏག་ཏག་བསྡད་ཅིང་།
ཀོ་གྲུ་ཁ་ཤས་ཀྱིས་གངས་ལྟར་དཀར་བའི་རླབས་ཀྱི་ཟེགས་མར་བཞོན་ཏེ་འཕུར་བ་ལྟར་
ཡོང་བཞིན་འདུག གློ་བུར་དུ་ཨེན་གྷའི་ཀོ་གྲུ་ངའི་གམ་ནས་བཞུད་པ་དང་། མོས་ང་ལ་མིག་
གཅིག་བལྟས་བྱུང་ལ། མོའི་སྐྲ་ལོ་སྤྲིན་པ་ནག་པོ་ཞིག་ལྟར་ལྷབ་ལྷུབ་ཏུ་གཡོ་ཞིང་། བཞིན་
རས་ནི་རླབས་ཀྱི་ཟེགས་མས་བརླན་པར་བྱས་འདུག ངས་ད་གིན་བཤད་པ་བཞིན་དུ། ཉི་
འོད་ངའི་མིག་ལ་ཐད་ཀར་འཕྲོས་ཤིང་། ང་རང་ད་དུང་ན་སོ་ཆུང་ཆུང་རེད། འོན་ཏེ་ཅི་ཡིན་
མི་ཤེས་པར། ངས་དེ་མུར་ཚང་མ་ཧ་གོ་སོང་། དེ་ནི་ཁ་འདྲིས་ཁོག་འདྲིས་ཟེར་བ་དེ་ཡིན་པ་
ངས་ཤེས་སོང་། མོས་ཀོ་གྲུ་བཏང་ནས་མདུན་ལ་འགྲོ་གིན་སྐྱ་བ་གཉིས་རྒྱག་དུས། ང་ལ་སླར་
ཡང་གཅིག་བལྟས་བྱུང་། ལྟ་སྟངས་དེ་འདྲ་བ་ནི་ཨེན་གྷ་ལྟ་བུའི་བུ་མོ་ཁོ་ནར་ཡོད་པ་ཞིག་
རེད། དེས་ན་དེ་ཡང་རྟགས་མཚན་དེ་རིགས་ཡིན་པ་ངས་ཤེས་སོང་། ངས་རྦ་རླབས་གཤགས་
ནས་ཀོ་གྲུ་འཕུར་བ་ལྟར་བཏང་སྟེ། དལ་བུར་འགྲོ་མཁན་ཀོ་གྲུ་ཆེན་པོ་དེ་ཚོ་ལས་བརྒལ་ཏེ།
དེ་ཚོ་རྒྱབ་ལ་རྒྱང་ཐག་རིང་པོའི་སར་བཞག་པ་ཡིན། དེ་དུས་ཚང་མས་ང་གཉིས་ལ་དགའ་
འབོད་བྱེད་བགྱི་འདུག མོས་འཕུར་བ་ལྟར་སྐྱ་བ་རྒྱག་པ་དང་། ངའི་སེམས་ནི་གཡོར་རས་
བཀལ་བ་དང་འདྲ་ན་ཡང་། ངས་མོའི་རྗེས་ཟིན་མ་སོང་། རྗེས་སུ་ལྷགས་རླུང་གིས་ཤུགས་
སྐྱེད་པས། རྒྱ་མཚོའི་སྟེང་དུ་རླབས་ཀྱི་ཟེགས་མ་སྐྱ་ཆིལ་ཆིལ་དུ་འཕྱུར་ཞིང་། གྲུ་ནི་མཚོ་
གཟིག་དང་འདྲ་བར་རྦ་རླབས་ཆེན་པོའི་སྟེང་ནས་འཕུར་བསྐྱོད་བྱེད་ལ། ང་གཉིས་ཀྱིས་རྔམ་
བརྗིད་ཀྱི་སྒྲའི་ཁྲོད་དུ། མཚོ་ངོས་ཀྱི་གསེར་མདངས་བཀྲ་བའི་ཉི་འོད་ཀྱི་མདུན་བསུ་བཞིན་
དུ་སྡེབ་རྒྱུག་བྱས་པ་ཡིན།
ཎ་སེས་སྐེད་པ་གུག་ཅིང་། ལུས་པོ་ཕྱེད་ཀ་རྐུབ་སྟེགས་དང་བྲལ་ཏེ། སླར་ཡང་འགྲན་
སྡུར་བྱེད་བགྱི་ཡོད་པ་ལྟར། གྲུ་གཏོང་བའི་སྟངས་སྟབས་ཤིག་བྱས། ཁོས་ཐབ་ཀྱི་ཕག་ནས་
ཡམ་ཡོམ་བྱེད་པའི་ཀོ་གྲུ་དང་ཨེན་གྷའི་རླུང་གིས་བསྐྱོད་པའི་སྐྲ་ལོ་མཐོང་བ་དང་འདྲ་
ཞིང་། ཁོའི་རྣ་ལམ་དུ་རླུང་སྒྲ་ཐོས་ལ། སྣ་ཡིས་མཚོ་ཆུའི་ཚྭ་བྲོ་ཚོར་བ་དང་འདྲ།
འོན་ཏེ་མོ་མཚོ་འགྲམ་ལ་སླེབས་སོང་། མོ་གྲམ་ཐང་ལ་རྒྱུགས་ཤིང་། ལམ་བར་དུ་གད་
རྒྱངས་སྒྲོག་གིན་མོའི་སྐྱེད་མའི་ཁང་པར་ཕྱིར་རྒྱུག་སོང་། ཉིན་དེའི་དགོང་མོ། ངས་ཨ་
ག་དེན་མི་དམངས་ཡོངས་ཀྱི་གཙོ་འཛིན་ཡིན་རིན་ཆོག་པའི་བློ་བཀོད་རླབས་ཆེན་ཞིག་
དྲན་བྱུང་། དེས་ན་ཟླ་བ་ཤར་བ་དང་། ངས་མོའི་སྐྱེད་མའི་ཁང་པའི་མདུན་དུ་ཕྱིན་ནས།
ཡ་སེ་ནུ་སིས་མོའི་སྒོ་ཁར་སྤུངས་པའི་ཚོང་ཟོང་སྣ་ཚོགས་པ་དེ་ཚོར་ལྟ་ཙམ་བྱས་པ་ཡིན།
དེ་ནི་ཡ་སེ་ནུ་སིས་བཏོན་པའི་ནུ་རིན་རེད། ཁོ་ནི་རྔོན་པ་ཕོ་ཐང་ཞིག་ཡིན་པ་དེས་ཨེན་
གྷའི་ཕྲུ་གུའི་ཕ་བྱེད་འདོད་པ་རེད། དེ་མིན་ད་དུང་གཞོན་ནུ་ཁ་ཤས་ཀྱིས་ཀྱང་ཁོ་ཚོའི་
ཅ་ལག་དེ་གར་སྤུང་མྱོང་ཡང་། རྗེས་སུ་རང་འགུལ་ངང་ཕྱིར་དབོར་ནས་ཕྱིན་པ་མ་ཟད།
གཞོན་ནུ་ཕྱི་མས་སྔོན་མ་ལས་མང་ཙམ་རེ་ཁོ་ན་སྤུངས་པ་རེད།
ངས་ཟླ་བ་དང་སྐར་མར་གཏད་ནས་གད་རྒྱངས་བགད་རྗེས། ང་རང་སོ་སོས་རྒྱུ་ནོར་
གསོག་འཇོག་བྱས་པའི་ཁང་པར་ཕྱིན་པ་ཡིན། ངས་སྤུངས་པའི་ཅ་ལག་དེ་ཡ་སེ་ནུ་སིའི་
ཅ་ལག་ལས་ལག་ཤད་གང་གིས་མཐོ་བ་མ་ཆགས་ཀྱི་བར་དུ་ཕར་ཚུར་ལན་འགའ་དབོར་
བ་ཡིན། དེའི་ཁྲོད་དུ་ཉ་ཤ་སྐམ་པོ་དང་ཉ་ཤ་བདུག་མ་ཡོད་པ་དང་། མཚོ་གཟིག་གི་པགས་
པ་བཞི་བཅུ་དང་པགས་པ་གཞན་དག་ཉི་ཤུ་ཡོད་པར་མ་ཟད། པགས་པ་ཚང་མའི་ཁ་
ལེགས་པར་བཙེམས་ནས་ནང་དུ་སྣུམ་ཚིལ་ལྡག་ལྡག་བརྒྱངས་ཡོད། དེ་མིན་ད་དུང་དོམ་
ཀོ་བཅུ་ཡོད་པ་དེ་རྣམས་ནི་དཔྱིད་ཀ་དོམ་ཐོན་ཡོང་སྐབས། ངས་ནགས་ཚལ་གྱི་ཁྲོད་དུ་
བརྔོན་པ་ཞིག་ཡིན། དེའི་ནང་དུ་ཤེལ་རིལ་དང་ཀམ་པ་ལི་དང་། རས་དམར་ཡོད་པ་ཚང་
མ་ངས་ཤར་ངོས་སུ་སྡོད་མཁན་དང་བརྗེས་ནས་ཉོས་པ་ཡིན་ལ། ཁོ་ཚོས་ནི་དེའི་ཡང་ཤར་
དུ་སྡོད་མཁན་དང་བརྗེས་ནས་བྱུང་བ་ཞིག་རེད། ངས་ཡ་སེ་ནུ་སིའི་ཅ་ལག་ཕུང་གསོག་
དེར་བལྟས་ནས་གད་རྒྱངས་དབང་མེད་དུ་ཤོར་ཏེ། ང་ནི་ཨ་ག་དེན་གྱི་འགོ་འཛིན་ཡིན་པ་
དང་། ངའི་རྒྱུ་ནོར་ནི་ན་གཞོན་དེ་ཚོ་ལས་ཆེས་མང་བ་ཡོད། ངའི་མེས་པོས་དེ་སྔ་མཛད་
རྗེས་རླབས་ཆེན་བཞག་ནས། སྒྲིག་སྲོལ་མང་པོ་བཟོས་པར་བརྟེན། ཁོ་ཚོའི་མཚན་སྙན་
མང་ཚོགས་ཀྱི་ཁ་ནས་གཏན་དུ་གཅིག་ལ་གཅིག་བརྒྱུད་བྱེད་པ་རེད།
ནམ་གསལ་བ་དང་། ང་རྒྱ་མཚོའི་གྲམ་ཁར་ཕྱིན་ནས་མིག་ཟུར་གྱིས་ཨེན་གྷའི་སྐྱེད་
མའི་ཁང་པར་བལྟས་པ་ཡིན། ངའི་ནུ་རིན་ནི་དེ་གར་སྔར་བཞིན་སྤུངས་ནས་བཞག་ཡོད་
པ་དང་། བུད་མེད་མང་པོས་དེ་གར་གད་མོ་དགོད་བཞིན་ད་དུང་ཕན་ཚུན་དོན་དེར་ལྐོག་
ལབ་དཔྱད་བརྗོད་བྱེད་བགྱི་འདུག ནུ་རིན་མང་པོ་དེ་འདྲ་འདོན་མྱོང་མཁན་ཡོང་མྱོང་
མེད་པས་ན། ང་ནི་མཚར་སྣང་ཆེན་པོ་སྐྱེས་བྱུང་། ཉིན་དེའི་མཚན་མོར་ངས་ཅ་ལག་ཕུང་
གསོག་དེའི་སྟེང་དུ་སླར་ཡང་ཅ་ལག་མང་པོ་ཞིག་བསྣན་པ་མ་ཟད། ད་དུང་དེའི་གམ་དུ་
རྒྱ་མཚོར་ཞུགས་མྱོང་གཏན་ནས་མེད་ཅིང་། ཤིན་ཏུ་ལེགས་པར་མཉེད་པའི་ཀོ་གྲུ་ཞིག་
བཞག་པ་ཡིན། འོན་ཏེ་ཉིན་གཉིས་པར་དེ་དག་སྔར་བཞིན་དེ་གར་་་ནས་བཞག་སྟེ།
མི་ཡོད་ཚད་དེ་ལ་འཕྱ་སྨོད་བྱེད་དུ་བཅུག་འདུག ཨེན་གྷའི་སྐྱེད་མ་དངོས་པ
རྔམ་ཆེ་ཟེར་བ་བྱུང་བས། ང་ནི་ཁོང་ཁྲོས་བཟི་སོང་། ངའི་རིགས་རྒྱུད་ནང་གི་མིའི་མདུན་
དུ་ངས་བརྙས་བཅོས་འདི་འདྲ་འཁུར་ན་འགྲིག་ཐབས་མེད་པར་བརྟེན། ཉིན་དེའི་དགོང་
མོ་ངས་སླར་ཡང་ཅ་ལག་མང་པོ་བསྣན་ནས། དེ་ཉིད་ཕུང་གསོག་ཤིན་ཏུ་ཆེ་བ་ཞིག་ཏུ་
གྱུར་པར་བྱས་པ་མ་ཟད། ངའི་ཀོ་གྲུ་ཆེན་པོ་དེ་ཡང་མཚོ་ཁར་ཡར་དྲུད་ཡོང་ནས་མཉམ་དུ་
བཞག་པ་ཡིན་ལ། གྲུ་དེའི་རིན་ཐང་ནི་ཀོ་གྲུ་ཉི་ཤུ་དང་མཉམ་བགྱི་རེད། དེས་ན་ཞོགས་པ་
ཟིན་དུས། ཅ་ལག་ཕུང་གསོག་དེ་མཐོང་སར་མི་འདུག
དེ་ནས་ངས་གཉེན་སྒྲིག་གྲ་སྒྲིག་བྱས་པ་ཡིན། སྟོན་མོ་གྲ་ཧ་ཅང་རྒྱས་པོ་ཡོད་པ་མ་
ཟད། ད་དུང་སྐུ་མགྲོན་ལ་ལག་རྟགས་ཀྱང་བགོས་པར་བརྟེན། རྒྱ་མཚོའི་ཤར་ངོས་སུ་སྡོད་
མཁན་ཡང་སླེབས་སོང་། ཨེན་གྷ་ནི་ང་ལས་ཉིན་བྱེད་བཞི་ཡིས་རྒན་པ་ཡོད། དེ་ནི་ང་ཚོའི་
ན་ཚོད་བརྩི་སྟངས་ཤིག་རེད། ང་ནི་ཉམས་མྱོང་གིས་དབེན་པའི་ཕོ་གཞོན་ཞིག་ཡིན་ན་
ཡང་། ང་ནི་སྡེ་དཔོན་ཡིན་པ་མ་ཟད། སྡེ་དཔོན་གྱི་བུ་ཡང་ཡིན་པས་སྣང་དག་ཡོག་མ་རེད།
འོན་ཏེ་མཚོ་ངོས་སུ་གྲུ་གཟིངས་ཤིག་གི་གཡོར་རས་མངོན་པ་དང་། ལྷགས་ཕྱོགས་
དང་བསྟུན་ནས་གཡོར་རས་དེ་ཇེ་ཆེ་ཇེ་ཆེར་འགྲོ་མཁན་འདྲ་བྱས་སོང་། དེའི་ཆུ་འབུད་
མདོ་ཁ་ནས་ཆུ་དྭངས་མ་ཐོན་བཞིན་ཡོད་པ་དང་། སྟེང་གི་མིས་བྲེལ་འཚུབ་ངང་ཆུ་འཐེན་
འཕྲུལ་ཆས་ཀྱིས་ཤུགས་བརྒྱབ་ནས་ཆུ་འཐེན་བཞིན་འདུག གྲུ་མགོར་མི་ཕོ་སྟོབས་ཤིན་ཏུ་
ཆེ་བ་ཞིག་ལངས་ནས། ཆུའི་གཏིང་ཚད་ལ་འབྲུ་ཚུགས་སུ་ལྟ་གིན་བཀའ་གཏོང་གིན་བྱེད་
ཅིང་། སྐད་ནི་འབྲུག་སྒྲ་སྒྲོག་པ་ལྟར་སྣང་། ཁོའི་མིག་སྔོ་སྐྱ་ནི་མཚོ་ཆུ་དང་འདྲ་བ་དང་།
སྐྲ་ལོ་ནི་མཚོ་སེང་གི་ཟེ་རྔོག་དང་འདྲ་ཞིང་། ཁ་དོག་ནི་སེར་པོ་ཡིན་པ་དེ་ལྷོ་ཕྱོགས་པས
བརྔ་བསྡུ་བྱས་པའི་འབྲས་སོག་དང་འདྲ་ལ། ཡང་ནི་གྲུ་པས་ཐག་པ་སླ་བྱེད་ཀྱི་མ་ནེ་ལའི་
སོ་མ་ར་ཙ་དང་ཡང་འདྲའོ། །
སྔོན་གྱི་ལོ་ཤས་ནང་དུ་ཐག་རིང་ནས་ཡོང་བའི་གྲུ་ཆེན་མི་ཉུང་བ་ཞིག་ང་ཚོས
ཅ་ལག་ལས་ལག་ཤད་གང་གིས་མཐོ་བ་མ་ཆགས་ཀྱི་བར་དུ་ཕར་ཚུར་ལན་འགའ་དབོར་
བ་ཡིན། དེའི་ཁྲོད་དུ་ཉ་ཤ་སྐམ་པོ་དང་ཉ་ཤ་བདུག་མ་ཡོད་པ་དང་། མཚོ་གཟིག་གི་པགས་
པ་བཞི་བཅུ་དང་པགས་པ་གཞན་དག་ཉི་ཤུ་ཡོད་པར་མ་ཟད། པགས་པ་ཚང་མའི་ཁ་
ལེགས་པར་བཙེམས་ནས་ནང་དུ་སྣུམ་ཚིལ་ལྡག་ལྡག་བརྒྱངས་ཡོད། དེ་མིན་ད་དུང་དོམ་
ཀོ་བཅུ་ཡོད་པ་དེ་རྣམས་ནི་དཔྱིད་ཀ་དོམ་ཐོན་ཡོང་སྐབས། ངས་ནགས་ཚལ་གྱི་ཁྲོད་དུ་
བརྔོན་པ་ཞིག་ཡིན། དེའི་ནང་དུ་ཤེལ་རིལ་དང་ཀམ་པ་ལི་དང་། རས་དམར་ཡོད་པ་ཚང་
མ་ངས་ཤར་ངོས་སུ་སྡོད་མཁན་དང་བརྗེས་ནས་ཉོས་པ་ཡིན་ལ། ཁོ་ཚོས་ནི་དེའི་ཡང་ཤར་
དུ་སྡོད་མཁན་དང་བརྗེས་ནས་བྱུང་བ་ཞིག་རེད། ངས་ཡ་སེ་ནུ་སིའི་ཅ་ལག་ཕུང་གསོག་
དེར་བལྟས་ནས་གད་རྒྱངས་དབང་མེད་དུ་ཤོར་ཏེ། ང་ནི་ཨ་ག་དེན་གྱི་འགོ་འཛིན་ཡིན་པ་
དང་། ངའི་རྒྱུ་ནོར་ནི་ན་གཞོན་དེ་ཚོ་ལས་ཆེས་མང་བ་ཡོད། ངའི་མེས་པོས་དེ་སྔ་མཛད་
རྗེས་རླབས་ཆེན་བཞག་ནས། སྒྲིག་སྲོལ་མང་པོ་བཟོས་པར་བརྟེན། ཁོ་ཚོའི་མཚན་སྙན་
མང་ཚོགས་ཀྱི་ཁ་ནས་གཏན་དུ་གཅིག་ལ་གཅིག་བརྒྱུད་བྱེད་པ་རེད།
ནམ་གསལ་བ་དང་། ང་རྒྱ་མཚོའི་གྲམ་ཁར་ཕྱིན་ནས་མིག་ཟུར་གྱིས་ཨེན་གྷའི་སྐྱེད་
མའི་ཁང་པར་བལྟས་པ་ཡིན། ངའི་ནུ་རིན་ནི་དེ་གར་སྔར་བཞིན་སྤུངས་ནས་བཞག་ཡོད་
པ་དང་། བུད་མེད་མང་པོས་དེ་གར་གད་མོ་དགོད་བཞིན་ད་དུང་ཕན་ཚུན་དོན་དེར་ལྐོག་
ལབ་དཔྱད་བརྗོད་བྱེད་བགྱི་འདུག ནུ་རིན་མང་པོ་དེ་འདྲ་འདོན་མྱོང་མཁན་ཡོང་མྱོང་
མེད་པས་ན། ང་ནི་མཚར་སྣང་ཆེན་པོ་སྐྱེས་བྱུང་། ཉིན་དེའི་མཚན་མོར་ངས་ཅ་ལག་ཕུང་
གསོག་དེའི་སྟེང་དུ་སླར་ཡང་ཅ་ལག་མང་པོ་ཞིག་བསྣན་པ་མ་ཟད། ད་དུང་དེའི་གམ་དུ་
རྒྱ་མཚོར་ཞུགས་མྱོང་གཏན་ནས་མེད་ཅིང་། ཤིན་ཏུ་ལེགས་པར་མཉེད་པའི་ཀོ་གྲུ་ཞིག་
བཞག་པ་ཡིན། འོན་ཏེ་ཉིན་གཉིས་པར་དེ་དག་སྔར་བཞིན་དེ་གར་སྤུངས་ནས་བཞག་སྟེ།
མི་ཡོད་ཚད་དེ་ལ་འཕྱ་སྨོད་བྱེད་དུ་བཅུག་འདུག ཨེན་གྷའི་སྐྱེད་མ་དངོས་གནས་འདོད་
རྔམ་ཆེ་ཟེར་བ་བྱུང་བས། ང་ནི་ཁོང་ཁྲོས་བཟི་སོང་། ངའི་རིགས་རྒྱུད་ནང་གི་མིའི་མདུན་
དུ་ངས་བརྙས་བཅོས་འདི་འདྲ་འཁུར་ན་འགྲིག་ཐབས་མེད་པར་བརྟེན། ཉིན་དེའི་དགོང་
མོ་ངས་སླར་ཡང་ཅ་ལག་མང་པོ་བསྣན་ནས། དེ་ཉིད་ཕུང་གསོག་ཤིན་ཏུ་ཆེ་བ་ཞིག་ཏུ་
གྱུར་པར་བྱས་པ་མ་ཟད། ངའི་ཀོ་གྲུ་ཆེན་པོ་དེ་ཡང་མཚོ་ཁར་ཡར་དྲུད་ཡོང་ནས་མཉམ་དུ་
བཞག་པ་ཡིན་ལ། གྲུ་དེའི་རིན་ཐང་ནི་ཀོ་གྲུ་ཉི་ཤུ་དང་མཉམ་བགྱི་རེད། དེས་ན་ཞོགས་པ་
ཟིན་དུས། ཅ་ལག་ཕུང་གསོག་དེ་མཐོང་སར་མི་འདུག
དེ་ནས་ངས་གཉེན་སྒྲིག་གྲ་སྒྲིག་བྱས་པ་ཡིན། སྟོན་མོ་གྲ་ཧ་ཅང་རྒྱས་པོ་ཡོད་པ་མ་
ཟད། ད་དུང་སྐུ་མགྲོན་ལ་ལག་རྟགས་ཀྱང་བགོས་པར་བརྟེན། རྒྱ་མཚོའི་ཤར་ངོས་སུ་སྡོད་
མཁན་ཡང་སླེབས་སོང་། ཨེན་གྷ་ནི་ང་ལས་ཉིན་བྱེད་བཞི་ཡིས་རྒན་པ་ཡོད། དེ་ནི་ང་ཚོའི་
ན་ཚོད་བརྩི་སྟངས་ཤིག་རེད། ང་ནི་ཉམས་མྱོང་གིས་དབེན་པའི་ཕོ་གཞོན་ཞིག་ཡིན་ན་
ཡང་། ང་ནི་སྡེ་དཔོན་ཡིན་པ་མ་ཟད། སྡེ་དཔོན་གྱི་བུ་ཡང་ཡིན་པས་སྣང་དག་ཡོག་མ་རེད།
འོན་ཏེ་མཚོ་ངོས་སུ་གྲུ་གཟིངས་ཤིག་གི་གཡོར་རས་མངོན་པ་དང་། ལྷགས་ཕྱོགས་
དང་བསྟུན་ནས་གཡོར་རས་དེ་ཇེ་ཆེ་ཇེ་ཆེར་འགྲོ་མཁན་འདྲ་བྱས་སོང་། དེའི་ཆུ་འབུད་
མདོ་ཁ་ནས་ཆུ་དྭངས་མ་ཐོན་བཞིན་ཡོད་པ་དང་། སྟེང་གི་མིས་བྲེལ་འཚུབ་ངང་ཆུ་འཐེན་
འཕྲུལ་ཆས་ཀྱིས་ཤུགས་བརྒྱབ་ནས་ཆུ་འཐེན་བཞིན་འདུག གྲུ་མགོར་མི་ཕོ་སྟོབས་ཤིན་ཏུ་
ཆེ་བ་ཞིག་ལངས་ནས། ཆུའི་གཏིང་ཚད་ལ་འབྲུ་ཚུགས་སུ་ལྟ་གིན་བཀའ་གཏོང་གིན་བྱེད་
ཅིང་། སྐད་ནི་འབྲུག་སྒྲ་སྒྲོག་པ་ལྟར་སྣང༌། ཁོའི་མིག་སྔོ་སྐྱ་ནི་མཚོ་ཆུ་དང་འདྲ་བ་དང་།
སྐྲ་ལོ་ནི་མཚོ་སེང་གི་ཟེ་རྔོག་དང་འདྲ་ཞིང་། ཁ་དོག་ནི་སེར་པོ་ཡིན་པ་དེ་ལྷོ་ཕྱོགས་པས་
བརྔ་བསྡུ་བྱས་པའི་འབྲས་སོག་དང་འདྲ་ལ། ཡང་ནི་གྲུ་པས་ཐག་པ་སླ་བྱེད་ཀྱི་མ་ནེ་ལའི་
སོ་མ་ར་ཙ་དང་ཡང་འདྲའོ། །
སྔོན་གྱི་ལོ་ཤས་ནང་དུ་ཐག་རིང་ནས་ཡོང་བའི་གྲུ་ཆེན་མི་ཉུང་བ་ཞིག་ང་ཚོས་
མཐོང་ཡང་། འདི་གཅིག་པུས་ཨ་ག་དེན་གྱི་མཚོ་ཁར་བཅར་སོང་། གསོལ་སྟོན་མཚམས་
ཆད་དེ་བུད་མེད་དང་ཕྲུ་གུ་ཚང་མ་ཁྱིམ་ལ་ཕྱིར་བྲོས་པ་དང་། ང་ཚོ་སྐྱེས་པ་ཚང་མས་གཞུ་
མོ་བཀང་ཞིང་མདུང་རིང་འཁྱེར་ཏེ། མི་དེ་ཚོ་ཡོང་རྒྱུ་བསྒུགས་ནས་བསྡད་ན་ཡང་། གྲུ་
མགོ་གྲམ་ཐང་ལ་ཐུག་པ་དང་། རྒྱུས་མེད་ཀྱི་མི་དེ་ཚོས་ཁོ་ཚོ་སོ་སོའི་བྱ་བར་བྲེལ་བ་ལས་
ང་ཚོར་དོ་སྣང་བྱེད་བགྱི་མི་འདུག མཚོ་རླབས་འཇགས་པ་དང་། ཁོ་ཚོས་དར་ཤིང་གཉིས་
ལྡན་གྱི་གཡོར་གྲུ་ཟུར་ལ་བསླངས་ཏེ། གྲུ་མཐིལ་གྱི་ཨི་ཁུང་ཆེན་པོ་ཞིག་ལ་ལྷན་པ་བསླན་
མགོ་བཙུགས་སོང་བས་ན། བུད་མེད་ཚོ་སླར་ཡང་ཁང་པ་ནས་ཐོན་ཡོང་བ་དང་སྟོན་མོ་
སླར་ཡང་རྒྱུན་མཐུད་སོང་།
མཚོ་རླབས་རྒྱས་ཚེ་རྒྱ་མཚོའི་སྟེང་དུ་འཕོ་ཉུལ་བྱེད་མཁན་དེ་རྣམས་ཀྱིས་དར་ཤིང་
གཉིས་ལྡན་གྱི་གཡོར་གྲུ་དེར་ཆུ་གཏིང་ཟབ་སར་གཏིང་ལྕགས་དབྱུགས་རྗེས་ང་ཚོའི་སར་
སླེབས་བྱུང་། ཁོ་ཚོས་ལག་རྟགས་ཁ་ཤས་འཁྱེར་བ་དང་། རྣམ་འགྱུར་ཡང་ཧ་ཅང་ཞི་ཞིང་
དུལ་བར་བརྟེན། དེ་ཉིན་ནི་ངའི་གཉེན་སྒྲིག་གི་ཉིན་མོ་ཡིན་པར་མ་ཟད། ང་ནི་ཨ་ག་དེན
གྱི་སྡེ་དཔོན་ཡང་ཡིན་པས་ན། ངས་ཁོ་ཚོར་སྡོད་ས་ཁ་ཤས་སྤྲད་པ་མ་ཟད། སྐུ་མགྲོན་ཡོད་
ཚད་ལ་བྱེད་པ་ནང་བཞིན་གཏོང་ཕོད་ཆེན་པོས་ཁོ་ཚོར་དྲན་རྟེན་དངོས་པོ་སྤྲད་པ་ཡིན།
སྐྲ་ལོ་མཚོ་སེང་གི་ཟེ་རྔོག་དང་འདྲ་བའི་མི་ཕོ་དེ་ཡང་ཡོང་བ་དང་། ཁོ་ནི་གཟུགས་པོ་རིང་
ལ་ཐང་ཆ་དོད་པས། སྐྱེ་བོའི་ཡིད་ལ་ཁོའི་རྐང་པ་གར་སྤོས་ས་ལ་གཡོ་སྒུལ་ཤིག་ཤིག་བྱས་
མི་ཡོང་ངམ་སྙམ་པར་བྱེད། ཁོས་ལག་གཉིས་བྲང་མདུན་དུ་སྣོལ་ནས་ཨེན་གྷར་ཅེར་ལྟ་
ཁོ་ན་བྱེད་པ་དང་། ཉི་མ་བཞུད་ཅིང་སྐར་མ་ཤར་ཤར་བར་བསྡད་རྗེས་གཞི་ནས་གྲུ་སྟེང་
དུ་ལོག་སོང་། ཁོ་ཕྱིན་མ་ཉིད་དུ་ངས་ཨེན་གྷའི་ལག་པ་ནས་འཇུས་ཏེ་མོ་ང་རང་གི་ཁྱིམ་
ལ་བསུས་པ་ཡིན། སྐུ་མགྲོན་ཚོས་ངའི་ཁྱིམ་དུ་གླུ་ལེན་པ་དང་གད་མོ་དགོད་ཅིང་། གཉེན་
སྟོན་ཐོག་བུད་མེད་ཀྱིས་ནམ་རྒྱུན་བྱེད་པ་ནང་བཞིན་བུད་མེད་དེ་ཚོ་ཚང་མ་ང་གཉིས་ལ་
ཀུ་རེ་བྱེད་པར་སླེབས་བྱུང་ཡང་། ང་གཉིས་ཀྱིས་སྣང་བར་བཞག་མེད། རྗེས་སུ་ཚང་མས་
ང་གཉིས་བཞག་ནས་ཁྱིམ་ལ་ལོག་སོང་།
འཁྲུག་ཆ་དོད་པོའི་སྐད་སྒྲ་མ་ཡལ་གྱི་གོང་ལ། རྒྱ་མཚོའི་སྟེང་གི་འཁྱམ་པོའི་འགོ་པ་
དེ་སྒོ་ལ་འཛུལ་ཚར་སོང་། ཁོས་བྷོ་ཏོ་ར་ནག་པོ་ཁ་ཤས་འཁྱེར་ཡོང་བ་དང་། ང་ཚོས་མཉམ་
དུ་བྷོ་ཏོ་རའི་ནང་གི་ཅ་ལག་བཏུངས་པས་སྣང་བ་ཧ་ཅང་སྐྱིད་པོ་བྱུང་བར་བརྟེན། ངའི་
ཁྲག་ནི་མེ་ནང་བཞིན་འབར་བར་གྱུར་པ་དང་། ངའི་སེམས་པ་ཡང་སིར་སིར་ལ་གྱུར་ནས།
རླབས་རྩེ་ནས་གཡང་སར་འཕུར་བའི་ལྦུ་བ་ལྟ་བུར་སྣང་། ཨེན་གྷ་ཁ་རོག་ལ་ཁུག་ཀྱོག་
གི་པགས་པའི་ཕུང་གསོག་གི་སྟེང་དུ་བསྡད་ཅིང་། མོས་མིག་ཆེ་བར་བགྲད་དེ་ཅུང་སྐྲག་
བགྱི་ཡོད་པ་འདྲ། སྐྲ་ལོ་མཚོ་སེང་གི་ཟེ་རྔོག་དང་འདྲ་བའི་མི་དེས་ཧོན་འཐོར་འཐོར་ངང་
མོར་ཡུན་རིང་བལྟས་རྗེས། ཁོའི་མངའ་འོག་གི་མིས་ཚོང་ཟོང་ཆག་པ་དང་ཆག་པ་བྱས་
ཏེ་འཁྱེར་ནས་འཛུལ་ཡོང་བ་དང་། ཁོས་ཚོང་ཟོང་དེ་ཚོ་ངའི་མདུན་དུ་སྤུངས་པ་ཚང་མ་
ཨ་ག་དེན་གླིང་ཕྲན་དུ་མེད་པ་ཤ་སྟག་རེད། དེའི་ཁྲོད་དུ་མེ་མདའ་ཆེ་ཆུང་སྣ་ཚོགས་དང་།
མེ་རྫས་དང་། མདེའུ་དང་། སྒྱོགས་མདེལ་ཡོད་ཅིང་། འོད་ཆེམ་ཆེམ་དུ་འཚེར་བའི་སྟ་རེ་
དང་ངར་ལྕགས་ཀྱི་གྲི་དང་། ལག་ཆ་སྤྱོད་བདེ་པོ་དེ་འདྲ་འདུག་ལ། ད་དུང་ངས་རིག་མྱོང་
ཡེ་ནས་མེད་པའི་ཅ་ལག་ཁྱད་མཚར་པོ་མང་པོ་འདུག ཁོས་ལག་བརྡ་བྱས་ནས་ཅ་ལག་
དེ་ཚོ་ཚང་མ་ང་ལ་དབང་བ་རེད་ཅེས་བཤད་བྱུང་། དེ་དུས་ངའི་བསམ་པར་ཁོང་གཏོང་
ཕོད་ཆེན་པོ་དེ་འདྲ་ཡོད་དུས། མི་དཔེ་མི་སྲིད་པ་ཞིག་ཡིན་ངེས་རེད་བསམས་བྱུང་ན་
ཡང་། དེ་འཕྲལ་ཁོས་སླར་ཡང་ལག་བརྡ་བྱས་ཏེ། ཨེན་གྷ་ཁོའི་གྲུ་ལ་ཞུགས་ནས་ཁོ་དང་
མཉམ་དུ་འགྲོ་དགོས་ཟེར་བགྱི་འདུག ཁྱོད་གཉིས་ཀྱིས་གསལ་པོ་ཐོས་སོང་ངམ། ཁོས་ཨེན་
གྷར་ཁོའི་གྲུ་ལ་ཞུགས་ནས་ཁོ་དང་མཉམ་དུ་འགྲོ་དགོས་ཟེར། ངའི་མེས་པོའི་ཁྲག་རྒྱུན་དེ་
མ་ཉིད་དུ་ཚ་ལོང་ལོང་ངང་འཕྱུར་ཡོང་བས། ངས་མདུང་འཁྱེར་ནས་ཁོ་ལ་འཛུགས་པར་
ཕྱིན་ན་ཡང་། བྷོ་ཏོ་རའི་ནང་གི་གདོན་འདྲེའི་ཅ་ལག་དེ་རིགས་ཀྱིས་ངའི་དཔུང་ལག་གི
ཤེད་ཤུགས་འཕྲོག་ཟིན་འདུག ཁོས་ངའི་སྐེ་ནས་བཟུང་སྟེ་འདི་ལྟར་ཞེས་ངའི་མགོ་བོ་ཁང་
པའི་གྱང་ལ་གང་བྱུང་དུ་བརྡབས་སོང་། ང་ནི་ཁོས་མགོ་བོ་གྱང་ལ་བརྡབས་ནས་བཙས་མ་
ཐག་པའི་ཕྲུ་གུ་དམར་འབྱར་ལྟར་རྐང་པ་གཉིས་པོ་ཡང་མི་ཚུགས་པར་ཤུགས་ཟད་སྟོབས་
མེད་ལ་གྱུར་སོང་། ཁོས་ཨེན་གྷ་སྒོ་ཁར་འདྲུད་དུས། ཨེན་གྷས་བཙིར་སྐད་རྒྱག་བཞིན་
ལག་པས་ཁང་པའི་ནང་གི་ཅ་ལག་གང་ཟིན་བྱས་པས། ཅ་ལག་དེ་ཚོ་ང་ཚོའི་མཐའ་
འཁོར་དུ་གང་སར་འཐོར་རྗེས། དཔུང་ལག་ཆེན་པོ་དེ་ཟུང་གིས་མོ་པང་ལ་བཏབ་པ་དང་།
ཨེན་གྷས་ཁོའི་སྐྲ་སེར་པོ་ནས་འཐེན་ན་ཡང་། ཁོས་ནི་དེ་ལས་ལྡོག་སྟེ་དྲུས་རྩ་ལངས་དུས་
ཀྱི་མཚོ་གཟིག་ལྟར་གད་རྒྱངས་ཧ་ཧ་བགད།
ང་རྒྱ་མཚོའི་གྲམ་ཁར་འཛེགས་ནས་ངའི་མི་ཚོར་ཐོན་ཤོག་ཅེས་བོས་ཀྱང་། ཁོ་ཚོ་
ཚང་མ་ཞེད་སོང་། ཡ་སེ་ནུ་སི་གཅིག་པུ་ཕོ་ཁྱོ་ག་ངོ་མ་རེད་འདུག འོན་ཏེ་མི་དེ་ཚོས་ཁོ་ཁ་
གྲམ་ཐང་ལ་སྦྱར་ནས་འགུལ་རྒྱུ་མེད་པར་མ་གྱུར་གྱི་བར་དུ་མགོ་ལ་སྐྱ་བ་གཞུས་སོང་། དེ་
ནས་ཁོ་ཚོས་གཡོར་རས་བཀལ་ཏེ། གླུ་ལེན་བཞིན་དུ་ལྷགས་ཕྱོགས་དེད་དེ་གྲུ་བཏང་ནས་
ཕྱིན་སོང་།
དེ་དུས་ཚང་མས་དེ་འདྲ་བྱས་ནའང་ཡག་པོ་འདུག རྗེས་སུ་ཨ་ག་དེན་དུ་ཁྲག་ཐོན་
དམག་རྒྱག་གི་གནས་ཚུལ་ཐོན་བགྱི་མ་རེད་ཅེས་ཟེར་ཡང་། ངས་ནི་ཚིག་གཅིག་ཀྱང་བཤད་
མེད། ཟླ་བ་ཉ་གང་བའི་ཉིན་མོ་དེར་ང་རང་གི་ཀོ་གྲུའི་ནང་དུ་ཉ་ཤ་དང་སྣུམ་ཚིལ་བརྒྱངས་
ཏེ། རྡོག་ཐོན་གྱིས་ཤར་ལ་ཕྱིན་པ་ཡིན། ངས་གླིང་ཕྲན་དང་མི་ཧ་ཅང་མང་པོ་མཐོང་མྱོང་།
འཛམ་གླིང་གི་མཐའ་འཁོབ་ཏུ་སྐྱེས་ཤིང་འཚར་བ་ངས་འཇིག་རྟེན་ཧ་ཅང་ཆེན་པོ་ཡོད་པ་
དེ་དུས་གཞི་ནས་ཤེས་བྱུང་། ངས་ལག་བརྡ་བྱས་ནས་ཁོ་ཚོ་དང་གཏམ་གླེང་བྱས་ན་ཡང་། ཁོ་
ཚོས་དར་ཤིང་གཉིས་ལྡན་གྱི་གཡོར་གྲུ་ཟེར་བ་མཐོང་མྱོང་མི་འདུག་ལ། སྐྲ་ལོ་མཚོ་སེང་གི་
ཟེ་རྔོག་དང་འདྲ་བའི་མི་དེ་ཡང་མཐོང་མྱོང་མེད་ཅིང་། ཁོ་ཚོས་ཤར་ངོས་ཁོ་ན་སྟོན་བགྱི་
འདུག ང་ས་ཆ་ཁྱད་མཚར་པོ་སྣ་ཚོགས་སུ་ཉལ་བ་དང་། ཟས་ཁྱད་མཚར་སྣ་ཚོགས་ཟོས་
ཤིང་། རྒྱུས་མེད་ཀྱི་ངོ་གདོང་སྣ་ཚོགས་ཐུག་མྱོང་། མི་ཧ་ཅང་མང་པོས་ང་ལ་གད་མོ་བགད་དེ།
ང་སྨྱོན་པར་བརྩི་བགྱི་འདུག་ཀྱང་། སྐབས་རེར་བགྲེས་སོང་ཁ་ཤས་ཀྱིས་ང་རང་ཁ་ཉི་མར་
ཕྱོགས་སུ་འཇུག་པ་དང་། ང་ལ་སྨོན་ལམ་འདེབས་བགྱི་འདུག ད་དུང་ན་གཞོན་བུད་མེད་ཁ་
ཤས་ཀྱིས་ང་ལ་ཕྱི་ནས་ཡོང་བའི་གྲུ་དང་། ཨེན་གྷ་དང་། མཚོ་འགྲུལ་བྱེད་མཁན་དེ་ཚོའི་སྐོར་
འདྲི་དུས། མིག་བརླན་ཆིག་ཆིག་ལ་གྱུར་བགྱི་འདུག
དེས་ན་ངས་དེ་ལྟར་ལང་ལོང་དུ་འཕྱུར་བའི་རྒྱ་མཚོ་ཆེ་མོ་བརྒལ་བ་དང་། དྲག་ཆར་
རླུང་འཚུབ་བརྒྱུད་དེ་ཨུ་ཎ་ལ་སེ་གཱ་གླིང་ཕྲན་དུ་ཡོང་བ་ཡིན། དེ་གར་དར་ཤིང་གཉིས་
ལྡན་གྱི་གཡོར་གྲུ་གཉིས་ཡོད་ན་ཡང་དེ་གཉིས་ཀ་ངས་འཚོལ་བྱ་དེ་རེད་མི་འདུག
དེ་ནས་ང་ཡང་བསྐྱར་ཤར་ལ་ཕྱིན་པས། འཇིག་རྟེན་ཡང་ཇེ་ཆེ་ཇེ་ཆེར་ཕྱིན་སོང་མོད། ཨུ་
ཎ་མོག་གླིང་ཕྲན་དང་། ཁོ་དྷ་ཨག་གླིང་ཕྲན་དང་། ཨ་ཐོ་གྷེ་ཎག་གླིང་ཕྲན་བཅས་གང་དུ་
ཡང་། གྲུ་དེའི་སྐོར་ནི་གོ་རྒྱུ་ཐོས་རྒྱུ་མི་འདུག ཉིན་ཞིག་ང་རང་བྲག་རྡོ་མང་པོ་ཡོད་ས་
ཞིག་ཏུ་སླེབས་པ་དེ་གར་མི་མང་པོས་རི་ཁུག་ཏུ་ཕུག་ཆེན་མང་པོ་ཞིག་དྲུས་འདུག་གོ །དེ་
གར་ཡང་དར་ཤིང་གཉིས་ལྡན་གྱི་གཡོར་གྲུ་ཞིག་ཡོད་པ་དེ་ཡང་ངས་འཚོལ་བྱ་དེ་རེད་མི་
འདུག་གོ །མི་དེ་ཚོས་རྡོ་བསྔོགས་ནས་གྲུ་ལ་འཇུག་བཞིན་འདུག ངའི་བསམ་པར་འཛམ་
གླིང་ས་ཕྱོགས་གང་སར་བྲག་རྡོ་ཡིན་པས། དེ་ནི་ཕྲུ་གུའི་རྩེད་མོ་རང་ངོ་སྙམ། འོན་ཏེ་ཁོ་ཚོས་
ང་ལ་ཟས་སྟེར་བ་མ་ཟད། ད་དུང་ང་ལས་ཀ་བྱེད་དུ་བཙན་སྐུལ་བྱས་བྱུང་། གྲུ་ཆུ་ལ་ཐིམ་
ཚད་ལོངས་རྗེས། གྲུ་དཔོན་གྱིས་ང་ལ་དངུལ་སྤྲད་དེ་ང་འགྲོ་རུ་བཅུག་བྱུང་། ངས་ཁོ་ལ་གང་
དུ་འགྲོའམ་ཞེས་དྲིས་པར། ཁོས་ལྷོ་ལ་མཛུབ་མོ་གཏད་སོང་བས་ན། ངས་ལག་བརྡ་བྱས་ཏེ་
ང་ཁོ་དང་མཉམ་དུ་འགྲོ་འདོད་ཡོད་ཚུལ་བསྟན་པ་ཡིན། ཁོས་དང་ཐོག་དགོད་ཙམ་བྱས་པ་
དང་། རྗེས་སུ་གྲུའི་སྟེང་དུ་མི་མ་འདང་བས། ཁོས་ང་གྲུ་སྟེང་དུ་ཉར་བྱུང་། དེ་ལྟར་ངས་ཁོ་
ཚོའི་སྐད་ཆ་བཤད་སྟངས་སྦྱངས་པ་དང་། ཁོ་ཚོར་གཏིང་ཐག་འཐེན་རོགས་དང་། རླུང་
དམར་གློ་བུར་དུ་ལངས་ཚེ་ཧ་ཅང་སྲ་བར་བྱས་པའི་གཡོར་རས་བསྒྲིལ་བ་མ་ཟད། རེས་མོས་
ཀྱིས་ཁ་ལོ་བསྒྱུར་བ་ཡིན་མོད། མ་གཞི་ནས་ངའི་མེས་པོ་དང་མཚོ་བསྐྱོད་བྱེད་མཁན་དེ་ཚོ་
རིགས་རུས་གཅིག་པ་ཡིན་པས་ན། དེ་ལ་ཡ་མཚན་རྒྱུ་ཅི་ཡང་མེད།
དང་ཐོག་ངའི་བསམ་པར། ང་ཁོའི་རིགས་རྒྱུད་ཀྱི་ཁྲོད་དུ་སླེབས་ན། ཁོ་འཚོལ་བདེ་
པོ་ཡོང་བགྱི་རེད་བསམས་བྱུང་། ཉིན་ཞིག་ངས་སྐམ་ས་མཐོང་བ་དང་། ང་ཚོའི་གྲུས་མཚོ་
འགག་གཤགས་ཏེ་གྲུ་ཁར་བསྐྱོད། ངའི་དང་པོའི་བསམ་པར། དེ་གའི་དར་ཤིང་གཉིས་ལྡན་
གྱི་གཡོར་གྲུ་ངའི་ལག་པའི་སོར་མོའི་གྲངས་ཙམ་ཞིག་ཡོད་བགྱི་རེད་བསམས་བྱུང་ཡང་། གྲུ་
ཁ་བརྒྱུད་ནས་དབྱིན་ལེ་ཁ་ཤས་ཀྱི་ལམ་དུ་ཉ་ཆུང་གྲངས་མེད་མཉམ་དུ་བཤིབས་པ་ལྟར་གྲུ་
དེ་འདྲ་རང་རུབ་རུབ་བྱས་ནས་བཞག་འདུག ང་གྲུ་དེ་ཚོའི་སྟེང་དུ་ཕྱིན་ནས་སྐྲ་ལོ་མཚོ་སེང་
གི་ཟེ་རྔོག་དང་འདྲ་བའི་མི་དེའི་སྐོར་རྩད་གཅོད་བྱས་པ་ན། གྲུ་སྟེང་གི་མི་ཚང་མས་གད་མོ་
དགོད་པ་དང་། ཁོ་ཚོས་ང་ལ་སྐད་རིགས་སྣ་ཚོགས་ཀྱིས་ལན་འདེབས་པས། ཁོ་ཚོ་འཛམ་
གླིང་ས་ཕྱོགས་གང་ས་ནས་ཡོང་བ་ཞིག་ཡིན་པ་ངས་གཞི་ནས་ཤེས་སོང་།
དེ་ནས་ང་གྲོང་ཁུལ་ནང་འཛུལ་ཏེ། ལམ་ཞུགས་འགྲུལ་པ་རེ་རེ་བཞིན་གྱི་ངོ་ལ་
བལྟས་ན་ཡང་། ཆུ་གཏིང་ཐུང་སར་རྐྱལ་བགྲོད་བྱེད་པའི་ཉ་ཁ་དྷེ་མང་ཞིང་མཐུག་པ་དང་
འདྲ་བར་མི་ནི་བགྲང་གིས་མི་ལང་བ་དང་། འུར་སྒྲས་ངའི་རྣ་བ་ཡང་འོན་པར་གྱུར་ལ།
གནས་ཚུལ་ཟང་ངེ་ཟིང་ངེ་དེ་རིགས་ཀྱིས་ངའི་མགོ་ཡང་རྨོངས་པར་བྱས་སོང་། དེ་ལྟར་
ངང་ང་མདུན་ལ་བར་མེད་བསྐྱོད་བཞིན་ཉི་འོད་དྲོ་བ་དང་། གླུ་སྒྲ་ལྷང་ལྷང་གྲག་ས་མང་
པོ་བརྒྱུད་པ་དང་། ཀླུང་ཐང་གི་ལོ་ཏོག་ལེགས་པའི་ས་ཆ་བརྒྱུད་ཅིང་། ད་དུང་གྲོང་ཁྱེར་
ཧ་ཅང་ཆེན་པོ་མང་པོ་བརྒྱུད་པ་ཡིན། དེ་གར་བུད་མེད་ལྟར་འཚོ་བ་སྐྱེལ་མཁན་སྐྱེས་པ་
མང་པོ་ཡོད་པ་དེ་ཚོས་ཁ་ནས་རྫུན་གཏམ་ཁོ་ན་བཤད་ཅིང་། གསེར་ལ་རྔམ་སེམས་ཁོ་
ན་བྱེད་ལ། སེམས་པ་ནི་སོལ་བ་ལས་ཀྱང་ནག་པ་འདུག འོན་ཏེ་དེ་དུས་ཨ་ག་དེན་གླིང་
ཕྲན་དུ་ནི་ངའི་མིས་རྔོན་རྒྱག་ཉ་འཛིན་བྱས་ནས་སྣང་བ་སྐྱིད་ཅིང་། འཇིག་རྟེན་ནི་ཡུལ་
ཁམས་ཆུང་ཆུང་ཞིག་ཙམ་མོ་བསམ་བགྱི་ཡོད་པ་རེད།
འོན་ཏེ་དེ་དུས་ཨེན་གྷས་ཉ་བཟུང་ནས་ཁྱིམ་ལ་ལོག་དུས་ང་ལ་བལྟས་པའི་མིག་
མདངས་དེ་ངས་སྔ་ཕྱི་བར་གསུམ་དུ་བརྗེད་ཐབས་དང་བྲལ། དུས་ལ་བབས་ཚེ་ང་ལ་མོ་
རྙེད་རྒྱུ་ཡིན་པ་ངས་ཤེས། དེ་སྔ་མོས་རྟག་པར་རབ་རིབ་ཀྱི་མཚན་མུན་ཁྲོད་དུ་དབེན་
པའི་ལམ་ཆུང་སྟེང་དུ་འཆམ་འཆམ་བྱེད་པ་དང་། སྐབས་རེར་ད་དུང་ཞོགས་པའི་བ་མོས་
བརླན་པར་བྱས་པའི་ཞིང་ཁ་སྟུག་པོའི་ནང་དུ་མོས་ངར་མོ་རང་འདེད་དུ་བཅུག་ཅིང་།
མོའི་མིག་གི་ནང་ནས་ཁ་རོག་ཁས་ལེན་གྱི་རྣམ་འགྱུར་མཐོང་ཐུབ་ལ། ཨེན་གྷ་ལྟ་བུའི་བུ་
མོ་ཁོ་ནར་གཞི་ནས་རྣམ་འགྱུར་དེ་ལྟ་ཡོད་པ་རེད།
ངས་ལམ་བར་དུ་འཁྱམ་ཉུལ་བྱས་ནས་གྲོང་ཁྱེར་སྟོང་ཕྲག་ཡན་བརྒྱུད་པ་ཡིན། མི་
ལ་ལ་ཤིན་ཏུ་ཞི་དུལ་ཞིང་། ད་དུང་ང་ལ་ཟས་སྟེར་བ་དང་། མི་ལ་ལས་ང་ལ་འཕྱ་དགོད་
བྱེད་ཅིང་། ཁ་ཤས་ཀྱིས་ད་དུང་ང་ལ་དམོད་བགྱི་འདུག་མོད། ངས་ནི་སེམས་ཐག་གཙང་
བཅད་དང་། ཅི་ཡང་མ་བཤད་པར་སྔར་བཞིན་རྒྱུས་མེད་ཀྱི་ལམ་ལ་འགྲོ་གིན་དང་། རྒྱུས་
མེད་ཀྱི་ཡུལ་ལྗོངས་སྣ་ཚོགས་ལ་ལྟ་གིན་བྱས་པ་ཡིན། སྐབས་རེར་ང་རང་སྡེ་དཔོན་ཞིག་
དང་སྡེ་དཔོན་གྱི་བུ་ཡིན་པ་ཞིག་གིས། ཁ་ཚིག་ངན་ལ་སེམས་པ་གནག་པའི་མི་ངན་ལ་
གཡོག་རྒྱུག་དགོས་བྱུང་བ་རེད་ཨང་སྙམ་ཞིང་། ཁོ་ཚོས་སྤུན་ཟླའི་ཁྲག་དང་རྔུལ་ཆུ་དང་
སྡུག་བསྔལ་གྱི་ཁྲོད་ནས་གསེར་བཙིར་ལེན་བྱེད་བགྱི་འདུག འོན་ཏེ་ངས་འཚོལ་བའི་མི་
དེའི་གནས་ཚུལ་སྔར་བཞིན་རྩད་ཆོད་མ་བྱུང་། ང་ཚང་ལ་ལོག་པའི་མཚོ་གཟིག་བཞིན་
དུ་སླར་ཡང་རྒྱ་མཚོའི་སྟེང་དུ་ལོག་རྗེས། གཞི་ནས་གནས་ཚུལ་ཕྲན་བུ་ཧ་གོ་བྱུང་ཡང་།
དེ་ནི་གྲུ་ཁ་གཞན་ཞིག་སྟེ། བྱང་ཕྱོགས་ཀྱི་རྒྱལ་ཁབ་གཞན་ཞིག་ཏུ་ཐོས་བྱུང་། དེ་གར་རྒྱ་
མཚོའི་སྟེང་གི་འཁྱམ་པོ་སྐྲ་སེར་དེའི་སྐོར་གྱི་གདལ་གཏམ་ཞིབ་ཆ་མིན་པ་ཕྲན་བུ་ཐོས་
བྱུང་། ཁོ་ནི་མཚོ་གཟིག་འཛིན་མཁན་ཞིག་ཡིན་པ་དེས་དེ་དུས་རྒྱ་མཚོའི་སྟེང་དུ་མཚོ་
འགྲུལ་བྱེད་སྒང་ཡིན་པ་ངས་གཞི་ནས་ཤེས་བྱུང་།
དེས་ན་ངས་སེ་བ་སི་པ་ལེ་ལོ་ཅན་ཁ་ཤས་དང་མཉམ་དུ་མཚོ་གཟིག་རྔོན་བྱེད་གཡོར་
གྲུ་ཞིག་ལ་ཞུགས་ཏེ། ཤུལ་རྗེས་མི་མངོན་པའི་ལམ་ཐིག་དེ་བརྒྱུད་ནས་བྱང་ཕྱོགས་ལ་ཕྱིན་
པ་ཡིན་ཏེ། དེ་དུས་དེ་གར་མཚོ་གཟིག་རྔོན་རྒྱག་པའི་སྒང་རེད། ང་ཚོས་དཀའ་ཞིང་དུབ་
པའི་ངང་རྒྱ་མཚོའི་སྟེང་དུ་ཟླ་ཤས་སོང་རྗེས་གྲུ་སྟར་སྐོར་གྱི་དོན་མང་པོ་གླེང་བ་མ་ཟད། ངས་
འཚོལ་བའི་མི་དེའི་ཀླ་ཀློའི་བྱ་སྤྱོད་སྐོར་ཧ་ཅང་མང་པོ་ཐོས་བྱུང་ཡང་། རྒྱ་མཚོའི་སྟེང་དུ་
ཁོ་ཐེངས་གཅིག་ཀྱང་འཕྲད་མ་བྱུང་། ང་ཚོས་བུ་རོད་བྷི་རོབ་གླིང་ཚོམ་ལ་མ་སླེབས་བར་མུ་
མཐུད་དེ་བྱང་ལ་ཕྱིན་ཞིང་། དེ་གའི་གྲམ་ཐང་དུ་མཚོ་གཟིག་ཁྱུ་དང་ཁྱུ་བསད་པ་ཡིན། ང་
ཚོས་དེ་ཚོ་གྲུའི་ནང་དུ་དབོར་དུས། དེ་ཚོའི་ལུས་པོ་ད་དུང་ཚ་པོ་རེད་འདུག ང་ཚོས་གྲུའི་
ནང་རྫོང་ཅི་ཐུབ་བྱས། གྲུའི་ཆུ་འབུད་མདོ་ཁ་ནས་སྣུམ་ཚིལ་དང་ཁྲག་ཁོ་ན་ཐོན་པ་དང་། གྲུ་
གཅལ་གྱི་སྟེང་དུ་རྐང་པ་འཛུགས་ས་མེད་པ་མ་བྱས་ཀྱི་བར་དུ་བཅུག་པ་རེད། དེ་ནས་འཁོར་
གྲུ་ཞིག་གིས་ང་ཚོ་རྗེས་འདེད་བཏང་བ་དང་། ང་ཚོར་མེ་སྒྱོགས་འཕངས་བྱུང་ཡང་། ང་ཚོས་
གཡོར་རས་ཡོད་ཚད་བཀལ་བས། གྲུ་ལམ་སང་རླབས་ནང་དུ་མཆོངས་ཏེ། གང་མགྱོགས་
སྨུག་པ་མཐུག་པོའི་ཁྲོད་དུ་མི་མངོན་པར་གྱུར།
ང་ཚོ་སྐྲག་ནས་སྙིང་རྩ་འདར་བར་གྱུར་ཅིང་། འཕུར་བ་ལྟར་བྲོས་ནས་འགྲོ་དུས།
གོ་ཐོས་སུ་རྒྱ་མཚོའི་སྟེང་གི་འཁྱམ་པོ་སྐྲ་སེར་དེ་ཏག་ཏག་བུ་རོད་བྷི་རོབ་གླིང་ཚོམ་ལ་
འཛེགས་པ་རེད། ཁོ་མཚོ་ཁར་ཐོན་མ་ཉིད་དུ་ཐད་ཀར་བཟོ་གྲྭར་ཕྱིན་ཏེ། ཁོའི་མངའ་འོག་
གི་མི་ཁག་ཅིག་ཀུང་སིའི་ནང་གི་ལས་བཟོ་བ་བཀག་ཉར་བྱེད་དུ་འཇུག་གིན་དང་། དེ་
བྱིངས་ཚོ་མཛོད་ཁང་ནང་ནས་པགས་པ་ཆིག་ཁྲི་ཁོའི་གྲུ་དེའི་ནང་ལ་དབོར་དུ་འཇུག་
གིན་བྱས། ངས་གོང་ཞུས་ལྟར་དེ་ནི་མི་གཞན་གྱིས་བཤད་པ་ཞིག་ཡིན་རུང་། དེ་ངོ་མ་ཡིན་
པར་ང་རང་ཡིད་ཆེས་ཡོད། མཚོ་རྒྱུད་དུ་མཚོ་འགྲུལ་བྱེད་རིང་ང་ལ་ཁོ་ཐུག་མྱོང་མེད་ན་
ཡང་། བྱང་ཕྱོགས་ཀྱི་རྒྱ་མཚོའི་སྟེང་དུ་ཁོའི་ཡ་མེད་ཀླ་ཀློའི་བྱ་སྤྱོད་དེ་ཚོ་ཕྱོགས་ཀུན་ཏུ་
ཁྱབ་ཅིང་། ཐ་ན་དེ་གར་ཁོངས་གཏོགས་ས་ཆ་ཡོད་པའི་རྒྱལ་ཁབ་གསུམ་གས་ཁོ་འཛིན་
མཁན་གྱི་གྲུ་གཟིངས་བཏང་ཡོད་པ་རེད།
ངས་ཨེན་གྷའི་སྐོར་གྱི་གནས་ཚུལ་ཡང་ཐོས་བྱུང་སྟེ། གྲུ་དཔོན་མང་པོས་མོ་ལ་བསྟོད་
པ་ཚད་མེད་བྱེད་པས་སོ། །མོ་མི་དེ་དང་མཉམ་དུ་ཁོ་ན་སྡོད་པ་རེད། ཁོ་ཚོས་བཤད་པར་
གཞིགས་ན། མོ་ནི་མི་དེ་རིགས་ཀྱི་འཚོ་བར་གོམས་ཟིན་པ་མ་ཟད། ཧ་ཅང་སྐྱིད་པོ་ཡོད་
པ་རེད། འོན་ཏེ་ངས་ཁོ་ཚོ་ལས་གསལ་བ་ཧ་གོ་བགྱི་ཡོད་དེ། མོའི་སེམས་པ་ཨ་ག་དེན་གྱི་
གྲམ་ཐང་སེར་པོའི་སྟེང་གི་མོ་རང་གི་སྤུན་ཟླར་ཕྱོགས་ཡོད་པ་ངས་ཤེས་བགྱི་ཡོད།
རྒྱུན་ཧ་ཅང་རིང་པོ་སོང་རྗེས། ང་སླར་ཡང་མཚོ་འགག་དང་ཉེ་བའི་གྲུ་ཁ་དེར་ལོག་
པ་ཡིན། དེ་གར་སླེབས་མ་ཉིད་དུ་ཁོས་རྒྱ་མཚོ་ཆེན་པོ་འཕྲེད་བརྒལ་བྱས་ཏེ། ཨུ་རུ་སུའི་
རྒྱ་མཚོའི་ལྷོ་ངོས་དྲོ་ལྡན་ས་ཁུལ་གྱི་ཤར་ངོགས་སུ་མཚོ་གཟིག་འཛིན་པར་ཕྱིན་ཚུལ་གོ་
ཐོས་བྱུང་། དེ་དུས་ང་རང་གྲུ་པ་ངོ་མ་ཞིག་ལ་གྱུར་པས། ངས་ཁོའི་རིགས་རྒྱུད་དེའི་མི་དང་
མཉམ་དུ་གྲུ་ལ་ཞུགས་ཏེ། ཁོའི་རྗེས་སྙེག་བྱེད་བཞིན་དུ་མཚོ་གཟིག་འཛིན་པར་ཕྱིན་པ་
ཡིན། ས་ཁུལ་གསར་པ་དེ་ལ་གྲུ་མང་པོ་མེད་ཅིང་། དཔྱིད་ཀ་གཅིག་ཧྲིལ་པོར་ང་ཚོའི་
གྲུས་མཚོ་གཟིག་ཁྱུའི་གམ་དུ་བསྲུངས་ཏེ་དེ་ཚོ་བྱང་ཕྱོགས་སུ་དེད་པ་ཡིན། རྗེས་སུ་མཚོ་
གཟིག་མོ་ལ་མངལ་འཁོར་ནས་ཚང་མ་ཨུ་རུ་སུའི་མཚོ་རྒྱུད་ལ་རྐྱལ་བགྲོད་བྱས་ནས་སོང་
བས། ང་ཚོའི་མི་སྐྲག་ནས་འཁང་ར་བྱེད་པ་དང་སྡུག་སྐད་བརྒྱབ་སོང་། དེ་ཡང་དེ་གར་
རྟག་པར་སྨུག་པ་འཐིབས་པ་དང་། གྲུ་ཆུང་ལ་ཞུགས་མཁན་ནས་ཉིན་ལྟར་ཁ་ཤས་རེ་གར་
སོང་ཆ་མེད་དུ་འགྲོ་བགྱི་ཡོད་པ་རེད། གྲུ་པ་ཚོས་བྱེད་འདོད་མེད་རྐྱེན། གྲུ་དཔོན་གྱིས་སྔར་
ལམ་བརྒྱུད་དེ་གྲུ་ཕྱིར་ལོག་བྱ་རྒྱུར་ཟད། འོན་ཏེ་རྒྱ་མཚོའི་སྟེང་གི་འཁྱམ་པོ་སྐྲ་སེར་དེ་
སྐྲག་མི་སྲིད་པར། ཁོ་མཚོ་གཟིག་ཁྱུའི་ཉེ་འགྲམ་དུ་བསྡད་དེ། མི་སླེབས་ཤིན་ཏུ་ཉུང་བའི་
ཨུ་རུ་སུའི་གླིང་ཚོམ་བར་རྗེས་འདེད་བྱེད་རྒྱུ་ཡིན་པ་ངས་ཤེས་པས་ན། མཚན་མུན་གྱི་ཁྲོད་
དུ། སོ་ལྟ་བྱེད་མཁན་གྲུ་མགོའི་གྲུ་གཅལ་གྱི་སྟེང་དུ་གཉིད་ལྕོག་རྒྱག་སྐབས་དང་བསྟུན་
ཏེ། ངས་གྲུ་ཆུང་ཡང་མོ་ཞིག་ཆུ་ལ་གློད་ནས། ཁེར་མར་གླིང་ཕྲན་རིང་པོ་དྲོ་པོ་དེའི་ཕྱོགས་
སུ་བཏང་ནས་ཕྱིན་པ་ཡིན། ངས་ལྷོ་ལ་ཁོ་ན་བཏང་སྟེ། ཨེ་དྷོའི་མཚོ་ཁུག་ཉེ་འདབས་ཀྱི་
མི་དང་མཉམ་འཛོམས་བྱེད་པར་ཕྱིན་པ་ཡིན་ལ། ཁོ་ཚོ་ཡང་ཅི་ལའང་མི་སྐྲག་མཁན་གྱི་
མ་སངས་གཏུམ་བཙན་རྐྱང་རེད། ཡོ་ཤེ་ཝ་རའི་བུ་མོའི་གཟུགས་ནི་ཤིན་ཏུ་ཐུང་ལ། ཤ་རྩི་
ནི་ངར་ལྕགས་ལྟར་དཀར་ཞིང་འོད་ཆགས་ལ་མཛེས་མོད། ཨེན་གྷ་བྱང་ཕྱོགས་ཀྱི་མཚོ་
གཟིག་གི་ཚང་འདབས་རྒྱ་མཚོའི་སྟེང་དུ་འཁྱར་བཞིན་ཡོད་ངེས་ཡིན་པ་ངས་ཤེས་པས་ན།
ངས་དེ་གར་འགྲོ་མཚམས་བཞག་ན་མི་འགྲིག་གོ །
ཨེ་དྷོའི་མཚོ་ཁུག་གི་མི་ནི་འཛམ་གླིང་ས་ཕྱོགས་གང་ས་ནས་ཡོང་བ་ཡིན་པ་དེ་ཚོ་
ལྷ་ལ་དད་པ་མེད་པ་དང་། ཁྱིམ་མེད་ཅིང་། སྡོད་སའི་གྲུ་ཚང་མར་ཉི་འོག་གི་དར་ཆ་བཀལ་
ནས་འདུག ང་རང་ཁོ་ཚོ་དང་མཉམ་དུ་ཐོན་ཁུངས་ཕུན་སུམ་ཚོགས་པའི་ཟངས་གླིང་
མཚོ་ཁར་སླེབས་ཤིང་། ང་ཚོའི་གྲུ་ཚང་ནང་དུ་པགས་པའི་རྩིག་པ་མཐོན་པོར་བརྩིགས་
ཡོད། ང་ཚོས་ཐོན་རྩིས་མ་བྱས་ཀྱི་བར་དུ། འཇམ་ཐིང་ཐིང་གི་རྒྱ་མཚོའི་ངོས་དེར་ང་ཚོས་
མི་གཅིག་ཀྱང་མཐོང་མ་བྱུང་། རྗེས་སུ་ཉིན་ཞིག་རླུང་དམར་དྲག་པོས་སྨུག་པ་མཐུག་པོ་
གཏོར་བ་དང་། དར་ཤིང་གཉིས་ལྡན་གྱི་གཡོར་གྲུ་ཞིག་བྲེལ་སྟབས་ཀྱིས་ང་ཚོའི་ཕྱོགས་
སུ་ཡོང་ཞིང་། དུ་ཁུང་ནས་དུ་བ་སྟུག་པོ་འཕྱུར་བཞིན་པའི་ཨུ་རུ་སུའི་དམག་གྲུ་ཞིག་གིས་
དེའི་རྒྱབ་ནས་རྗེས་བསྙེགས་འབྲལ་མེད་བྱེད་བཞིན་འདུག ང་ཚོས་གཡོར་རས་ལེགས་
པར་བཀལ་ཏེ། འཕྲེད་ལ་ལྡང་བའི་ལྷགས་ཕྱོགས་དེད་ནས་མྱུར་བྲོས་བྱས་པ་ཡིན་ལ། ང་
ཚོས་མདུན་བསྐྱོད་དབྱིན་ཁྲེ་གཉིས་རེ་བྱེད་དུས། དར་ཤིང་གཉིས་ལྡན་གྱི་གཡོར་གྲུ་དེས་
དབྱིན་ཁྲེ་གསུམ་རེ་དེད་ཡོང་ནས་ཇེ་ཉེ་ཇེ་ཉེར་བཅར་བྱུང༌། གྲུ་མཇུག་ན་ལངས་པ་དེ་ནི་
ཏག་ཏག་སྐྲ་ལོ་མཚོ་སེང་གི་ཟེ་རྔོག་དང་འདྲ་བའི་ལྟས་ངན་དེ་ཡིན་པ་དེས་འཕྲེད་རྒྱུག་
གིས་གཡོར་རས་གནོན་བཞིན་ཡོད་ཅིང་། སྤོབས་པ་སྐྱེད་པའི་ངང་འཛུམ་མདངས་སྟོན་
བཞིན་འདུག ཨེན་གྷ་ཡང་དེ་གར་ཡོད་ཅིང་། ངས་མོ་མཐོང་མ་ཉིད་དུ་ངོ་ཤེས་སོང་། རྒྱ་
མཚོའི་ངོས་ནས་སྒྱོགས་མདེལ་འཕུར་ཡོང་མགོ་ཚུགས་མ་ཐག་ཏུ་ཁོས་མོ་གྲུ་ཚང་དུ་མར་
བསྐྱལ་སོང་། ངས་ད་གིན་ཞུས་པ་བཞིན་རྦ་རླབས་འཕྱུར་བ་དང་ང་ཚོས་དེའི་ཁ་ལོ་ལྗང་
ཁུ་དེ་མ་རིག་གི་བར་དུ། ང་ཚོས་མདུན་བསྐྱོད་དབྱིན་ཁྲེ་གཉིས་རེ་བྱེད་དུས་དེས་དབྱིན་
ཁྲེ་གསུམ་རེ་བསྙེགས་ཡོང་། ང་ཚོ་ཨུ་རུ་སུ་པའི་མེ་སྒྱོགས་འཕེན་རྒྱང་གི་ནང་ལ་ཚུད་པ་
ན། ཁོ་ང་ཚོ་ལས་བརྒལ་ཏེ། ང་ཚོ་འཛིན་ཤུལ་གྱི་རིང་ལ་བྲོས་བྱོལ་དུ་འགྲོ་དགོས་བསམ་
བགྱི་ཡོད་པ་ང་ཚོས་ཤེས་པས་ན། ངས་ཁ་ལོ་སྐོར་ཆས་བརྟན་པོར་བཟུང་གིན་དམོད་མོ་
བྱེད་ཀྱིན་བྱས་པ་ཡིན། ང་ཚོའི་དར་ཤིང་ལ་མེ་སྒྱོགས་འཁེལ་ནས་འགྱེལ་བས། ང་ཚོ་ནི་
རྨས་སྐྱོན་འཕོག་པའི་མཚོ་ཐོག་སྐྱར་མོ་དང་འདྲ་བར་ལྷགས་རླུང་གི་ཁྲོད་དུ་གང་བྱུང་དུ་
སྐོར་དགོས་བྱུང་བ་དང་། ཁོས་ནི་མདུན་ལ་ཁོ་ན་བཤར་ནས་ཕྱིན་ཏེ། ཁོ་དང་ཨེན་གྷ་ཆུ་
ངོས་སྙོམས་ཐིག་གི་ཕ་རོལ་ཏུ་བཤར་ནས་སོང་།
ང་ཚོར་བྱ་ཐབས་ཅི་ཡང་མེད་དེ་གསར་དུ་བཤུས་པའི་མཚོ་གཟིག་གི་པགས་པ་དེ་ག་
རང་གིས་ཡོངས་རྫོགས་གསལ་བཤད་བྱས་པ་རེད། དེས་ན་ཁོ་ཚོས་ང་ཚོ་ཨུ་རུ་སུའི་གྲུ་ཁ་
ཞིག་ཏུ་བསྐྱལ་བྱས་རྗེས། སླར་ཡང་ལུང་སྟོང་ཞིག་ཏུ་བསྐྱལ་ནས། ང་ཚོ་གཏེར་ཁུལ་དུ་ཚྭ་
བསྔོགས་སུ་བཙན་འཇུག་བྱས་བྱུང་། ཁ་ཤས་ངལ་དུབ་ཀྱིས་གྲོངས་པ་དང་། ད་དུང—ད་
དུང་ཁ་ཤས་མ་ཤི་ཙམ་བྱུང་སོང་།
ཎ་སེས་ཕྲག་སྟེང་གི་ཀམ་པ་ལི་བཤུས་ཏེ། ཤ་རྒོད་ཀྱི་སྐྲང་འབུར་བསྟན་བྱུང་བ་དེ་ནི་
ལྕག་ཚན་གཞུས་པའི་རྨ་རྗེས་ཡིན་པ་མངོན་གསལ་དོད་པོ་རེད། བུ་རོན་སིས་མགྱོགས་པོ་
ཀམ་པ་ལི་གཡོགས།
ང་ཚོ་དེ་གར་ཡུན་ཧ་ཅང་རིང་པོ་སྡོད་དགོས་བྱུང་ཞིང་། སྐབས་རེར་ལ་ལ་ལྷོ་ལ་བྲོས་
ན་ཡང་སླར་བཟུང་ནས་འཁྲིད་ཡོང་བགྱི་འདུག་པར་བརྟེན། ཨེ་དྷོ་མཚོ་ཁུག་ནས་ཡོང་
བའི་མི་དེ་རྣམས་ཀྱིས་མཚན་མོ་ཉེན་སྲུང་རུ་ཁག་གི་མེ་མདའ་ཕྲོགས་ནས་བྱང་ལ་ཕྱིན་
པ་ཡིན། ས་དེ་ནི་ཡངས་ཤིང་རྒྱ་ཆེ་བ་དང་། བརླན་ཞིང་གཤེར་ལ་ཆུ་མང་བའི་འདམ་ར་
དང་། ནགས་ཚལ་ཆེན་པོ་ཡང་མང་པོ་འདུག གྲང་དུས་ཟིན་པ་དང་ས་ལ་གངས་མཐུག་
པས་སུས་ཀྱང་ལམ་ངོས་འཛིན་མི་ཐུབ། མུ་མཐའ་མི་མངོན་པའི་ནགས་ཚལ་གྱི་ཁྲོད་དུ།
ང་ཚོ་ངལ་དུབ་ཀྱིས་མནར་བཞིན་ཟླ་བ་མང་པོ་ཕྱིན་པ་ཡིན། གནས་ཚུལ་དེ་འདྲ་ངས་ད་
ལྟ་གསལ་པོ་དྲན་བགྱི་མི་འདུག དེ་གར་ཟ་རྒྱུ་ནི་ཅི་ཡང་མེད་སྟབས། ང་ཚོ་རྟག་པར་ཉལ་
ནས་ཤི་རྒྱུར་བསྒུག་བགྱི་ཡོད། མཐའ་མར་ང་ཚོ་གྲང་ངད་ཆེ་བའི་མཚོ་མཐར་འགྲོ་ཐུབ་
ཙམ་བྱུང་ན་ཡང་རྒྱ་མཚོ་མཐོང་ཐུབ་མཁན་མི་མགོ་གསུམ་ལས་ལྷག་མ་སོང་། ཨེ་དྷོ་ནས་
ཡོང་བའི་གྲུ་དཔོན་དེས་དེའི་རྒྱུད་ཀྱི་སྐམ་ས་ཆེ་མོའི་ས་བབ་བློ་ལ་ངེས་ཡོད་པ་དང་། ཁོང་
གིས་འཁྱགས་ངོས་གང་ནས་ཕྱིན་ན་སྐམ་ས་ཆེ་མོ་འདི་ནས་སྐམ་ས་ཆེ་མོ་གཞན་ཞིག་ཏུ་
སླེབས་ཐུབ་པ་ཡང་ཤེས་བགྱི་འདུག་པར་བརྟེན། ཁོང་གིས་ང་ཚོ་འཁྲིད་ནས་ཕྱིན་ལ། ལམ་
རིང་ཐག་ཆོད་པས་ཡང་སྙིང་ཅི་ཙམ་ཕྱིན་པ་ཡང་མི་ཤེས་ཤིང་། རྗེས་སུ་མི་གཉིས་ལས་
ལྷག་མ་སོང་། ང་གཉིས་འཁྱགས་སྟེང་ནས་རྒྱ་མཚོ་སྒྲོལ་ས་དེར་སླེབས་སྐབས། ང་གཉིས་
ལ་རྒྱུས་མེད་ཀྱི་མི་ལྔ་སྟེ། ཡུལ་དེའི་ཡུལ་མིར་ཐུག་བྱུང་བ་དེ་ཚོར་ཁྱི་དང་པགས་པ་ཧ་ཅང་
མང་པོ་ཡོད་ན་ཡང་། ང་གཉིས་དབུལ་བས་ཅི་ཡང་མེད་པར་བརྟེན། ང་གཉིས་ཀྱིས་གངས་
ཁྲོད་དུ་ཁོ་ཚོ་དང་འཛིངས་པ་ཡིན། རྗེས་སུ་ཁོ་ཚོ་ཚང་མ་བསད་པ་ཡིན་ལ། གྲུ་དཔོན་
དེ་ཡང་གྲོངས་སོང་བས། ཁྱི་དང་པགས་པ་ཚང་མ་ང་ལ་བདག་པར་གྱུར། དེ་ནས་སེར་
ཀས་ཁེངས་པའི་འཁྱགས་ངོས་སུ་འཛེགས་པས། ནུབ་རླུང་ཆེན་པོ་ཞིག་གིས་ང་འཁྱགས་
དུམ་ཆེན་པོ་དེ་དང་མཉམ་དུ་མཚོ་ཁར་མ་འཁྱེར་གྱི་བར་དུ་འཁྱགས་ངོས་གས་ནས་ངས་
སྐབས་ཤིག་རིང་རྒྱ་མཚོའི་སྟེང་དུ་ཧྱང་རྒྱུག་བྱས་པ་ཡིན། རྗེས་སུ་ང་ཀོ་རོ་ཝེན་མཚོ་ཁུག་
དང་། ཕ་སེ་དི་རེག་དང་། ད་དུང་ཆོས་དཔོན་དེའི་སར་འབྱོར་སོང་། དེ་ནས་ང་ལྷོ་ནས་ལྷོ་
ལ་རང་ཡོང་སྟེ། ང་འཁྱམ་ཉུལ་ཐེངས་དང་པོ་བྱེད་ས་དྲོ་ཞིང་ཉི་འོད་ཀྱིས་ཁེངས་པ་དེར་
ཡོང་བ་ཡིན།
འོན་ཏེ་རྒྱ་མཚོའི་ནང་ནས་རག་རྒྱུ་མང་པོ་མེད་པར་གྱུར་ཟིན་ཏེ། མཚོ་གཟིག་འཛིན་
པར་རྒྱ་མཚོར་ཞུགས་ན་ནི་ཁེ་སྤོགས་ཆུང་ལ་ཉེན་ཁ་ཆེ། གྲུ་སྟར་མཐོང་རྒྱུ་ཤིན་ཏུ་ཉུང་
ལ། གཉན་དཔོན་དང་གྲུ་པ་དེ་ཚོར་ངས་འཚོལ་བའི་མི་དེའི་སྐོར་བཤད་རྒྱུ་མི་འདུག་པར་
བརྟེན། ང་ལྷིང་འཇགས་ནམ་ཡང་ཡོང་མི་སྲིད་པའི་རྒྱ་མཚོ་ཆེན་མོ་དང་བྲལ་ཏེ། ཤིང་
དང་། ཁང་པ་དང་། རི་ཚོགས་བཅས་གཏན་དུ་གཡོ་མེད་དུ་གནས་པའི་སྐམ་སའི་སྟེང་
དུ་ཡར་རྒྱུག་མར་རྒྱུག་བྱེད་པར་ཕྱིན་པ་ཡིན། ང་ས་ཐག་ཧ་ཅང་རིང་པོར་ཕྱིན་པ་ཡིན་
ལ། གནས་ཚུལ་ཧ་ཅང་མང་པོ་ཞིག་ཀྱང་ཤེས་པར་གྱུར་ཅིང་། ཐ་ན་དཔེ་དེབ་ཀློག་པ་དང་
ཡི་གེ་འབྲི་ཡང་ཤེས་སོང་། ངའི་ཡིད་ལ་དེ་འདྲ་བྱས་ན་ཡང་ལེགས་ཏེ། ངས་བྱས་ན་ཨེན་
གྷས་ཀྱང་བྱ་བ་དེ་ཚོ་ཤེས་ཡོད་ངེས་ཡིན་སྟབས། ནམ་ཞིག་དུས་དེ་ཤར་བ་ཡིན་ན………ང་
གཉིས— ཁྱེད་ཚོས་ལོས་ཤེས་ཏེ། དེ་དུས………
ང་གང་སར་འཁྱམ་ཉུལ་དུ་ཕྱིན་ནས། ཉ་གྲུ་ཆུང་ཆུང་དང་འདྲ་བར་རླུང་ཕྱོགས་དེད་
ནས་གཡོར་རས་འགེལ་རྒྱུ་ལས་ཁ་ལོ་ནི་མེད། འོན་ཏེ་ངའི་མིག་དང་རྣ་བས་དུས་དང་རྣམ་
པ་ཀུན་ཏུ་ལྟ་ཉན་བྱེད་བགྱི་ཡོད། ཡུལ་ཁམས་ཕྱོགས་མེད་དུ་བསྐོར་མཁན་དེ་ཚོས་ངས་
འཚོལ་བའི་མི་དེ་གཉིས་མཐོང་མྱོང་ཡོད་ཕྱིན་དྲན་ངེས་ཡིན་པ་ངས་ཤེས་སྟབས། ངས་
རྟག་པར་དེ་ཚོ་དང་ཉེ་པོ་བྱེད་བགྱི་ཡོད། རྗེས་སུ་ང་ལ་རི་ཁུག་ནས་ཡོང་བའི་མི་ཞིག་
འཕྲད་བྱུང་བ་དེ་ལ་གཏེར་རྡོ་ཁ་ཤས་འདུག་པ་དེ་ཚོའི་ནང་དུ་གསེར་གྱི་རི་ལུ་སྲན་གོང་
ཙམ་མང་པོ་འབྱར་ནས་འདུག ཁོ་གཉིས་ཀྱི་སྐོར་མིས་བཤད་པ་ཁོས་ཐོས་མྱོང་བ་མ་
ཟད། ཁོ་གཉིས་མཐོང་མྱོང་ཡང་འདུག་ལ་ངོ་ཡང་ཤེས་བགྱི་འདུག ཁོས་བཤད་པར་
གཞིགས་ན། ཁོ་གཉིས་ཕྱུག་པོ་ཆགས་ནས་གསེར་བསྔོགས་ས་དེར་བསྡད་ཡོད་པ་རེད།
ས་ཆ་དེ་ལུང་སྟོང་ཚ་ལ་ཐག་ཤིན་ཏུ་རིང་ན་ཡང་། ང་མཐའ་མར་རི་ཚོགས་ཀྱི་ཁྲོད་
དུ་གབ་པའི་ཞག་ས་དེར་འགྲོ་ཐུབ་བྱུང་། དེ་གའི་མིས་ལས་ཀ་ནམ་ཉིན་མེད་པར་བྱེད་པས་
ཉི་མ་མིག་གིས་མཐོང་བགྱི་མི་འདུག ཡིན་ན་ཡང་དུས་ལ་བབས་མི་འདུག ངས་མི་དེ་
ཚོའི་སྐད་ཆར་གཟབ་ཉན་བྱས་པས་ཁོ་ཕྱིན་ཚར་འདུག ཁོ་གཉིས་ཕྱིན་ཚར་འདུག དབྱིན་
ཇིར་ཕྱིན་འདུག་གོ ཟེར་སྒྲོས་ལ་བྱས་ན། ཁོ་གཉིས་ཀྱིས་དངུལ་ཡོད་མཁན་ཁ་ཤས་བཙལ་
ནས་མཉམ་དུ་ཀུང་སི་འཛུགས་པར་ཕྱིན་པ་རེད། ངས་ཁོ་གཉིས་སྡོད་མྱོང་བའི་ཁང་པ་དེ་
མཐོང་བྱུང་བ་དེ་ནི་ལོ་རྒྱུས་ཡུན་རིང་ལྡན་པའི་རྒྱལ་ཁབ་ཀྱི་རྒྱལ་པོའི་ཕོ་བྲང་ནང་བཞིན་
འདུག དགོང་མོ་ང་སྒེའུ་ཁུང་ནས་འཛུལ་ཏེ། མོ་ལ་ཁོས་ཡང་སྙིང་ཇི་ལྟར་བྱས་ཡོད་མེད་
བལྟ་དགོས་བསམས་བྱུང་། ང་ཁང་པ་གཅིག་ནས་གཅིག་ཏུ་ཕྱིན་པས་རྒྱལ་པོ་དང་བཙུན་
མོར་གཞི་ནས་འཚོ་བ་འདི་འདྲ་ཡོང་བགྱི་རེད་སྙམ་པ་ཡིད་ལ་ཤར་ཞིང་། ཁོས་མོ་ལ་
བཙུན་མོ་ནང་བཞིན་བྱེད་བགྱི་འདུག་ཅེས་ཁོ་ཚོ་ཚང་མས་ཟེར་བ་དང་། མོ་ཡང་སྙིང་མི་
རིགས་གང་ཞིག་ཡིན་མིན་མ་ཤེས་ཤིང་། མོ་ལ་ཕྱིན་ནས་ཡོང་བའི་རིགས་རུས་ཡོད་པས་
ཨ་ག་དེན་གྱི་བུད་མེད་གཞན་དང་མི་འདྲ་བར་བརྟེན། མི་མང་པོས་མཚར་སྣང་བྱེད་ལ།
མོ་ཡང་སྙིང་ཅི་འདྲ་ཡིན་མིན་སུས་ཀྱང་མི་ཤེས་སོ། །མོ་བཙུན་མོ་ཡིན་བདེན་རེད། འོན་
ཏེ་ང་ནི་སྡེ་དཔོན་ཡིན་པ་མ་ཟད། རྒྱུད་འཛིན་གྱི་སྡེ་དཔོན་ཞིག་ཡིན་ལ། མོའི་ཆེད་དུ་ངས་
པགས་པ་དང་། གྲུ་དང་། ཤེལ་རིལ་བཅས་གོང་ཐང་དང་བྲལ་བ་འཇལ་བ་ཡིན།
འོན་ཏེ་ངས་མང་པོ་འདི་འདྲ་བཤད་དོན་ཅི་ཡིན། ང་ནི་གྲུ་པ་ཞིག་ཡིན་པས། རྒྱ་
མཚོའི་ནང་གི་གྲུའི་ལམ་ཐིག་ངས་ཧ་གོ་བགྱི་ཡོད། ངས་དབྱིན་ཇི་བར་དུ་རྗེས་སྙེག་བྱས་
རྗེས། རྒྱལ་ཁབ་གཞན་དག་ཁ་ཤས་ལ་སླེབས་མྱོང་། སྐབས་རེར་ངས་གཞན་གྱི་ཁ་ནས་
ཁོ་གཉིས་ཀྱི་སྐོར་འདྲ་ཐོས་བྱུང་ལ། སྐབས་རེར་ངས་ཚགས་པར་གྱི་སྟེང་ནས་ཁོ་གཉིས་
ཀྱི་སྐོར་མཐོང་བྱུང་ཡང་། ཁོ་གཉིས་ཐེངས་གཅིག་ཀྱང་མཐོང་མ་བྱུང་སྟེ། ཁོ་གཉིས་ལ་
དངུལ་ཧ་ཅང་མང་བས། ལམ་ལ་འགྲོ་མགྱོགས་པ་དང་། ང་ནི་དབུལ་པོ་དབུལ་རྐྱང་གཅིག་
རེད། རྗེས་སུ་ཁོ་གཉིས་ལ་ཡང་ཇུས་ཉེས་བྱུང་བ་རེད། ཉིན་ཞིག་ཁོ་གཉིས་ཀྱི་རྒྱུ་ནོར་
ཡོངས་རྫོགས་ཆུ་ཡི་ལྦུ་བ་བཞིན་དུ་ཡལ་བ་རེད། དེ་དུས་ཚགས་པར་གྱི་པར་ངོས་ཧྲིལ་པོར་
དོན་དེའི་སྐོར་བཀོད་ན་ཡང་། རྗེས་སུ་དེའི་སྐོར་ཚིག་གཅིག་ཀྱང་བཀོད་མ་སོང་བས་ན།
ཁོ་གཉིས་སླར་ཡང་གསེར་དེ་བས་མང་བ་བསྔོགས་ཐུབ་ས་དེར་ལོག་ངེས་ཡིན་པ་ངས་
ཤེས་སོང་།
ད་ཆ་ཁོ་གཉིས་དབུལ་པོར་གྱུར་རྗེས། འཇིག་རྟེན་པས་ཀྱང་དོ་སྣང་མི་བྱེད་པ་རེད།
ང་ཞག་ས་གཅིག་ནས་གཞན་ཞིག་ཏུ་ཉུལ་ཞིང་། ཐ་ན་བྱང་ཕྱོགས་ཀྱི་ཁུ་ཐེ་ནེད་ཀྱི་རྒྱ་རྒྱུད་
དུ་སླེབས་སོང་། དེ་གར་ང་ལ་དུས་ཡོལ་ཟིན་པའི་ཁུངས་སྣེ་ཕྲན་བུ་རག་བྱུང་སྟེ། ཁོ་གཉིས་
དེ་གར་སླེབས་མྱོང་ཡང་དེ་དུས་ཕྱིན་ཚར་འདུག ཁ་ཤས་ཀྱིས་འདི་ཕྱོགས་ནས་ཕྱིན་སོང་
ཟེར་བ་དང་། ཁ་ཤས་ཀྱིས་ཕ་ཕྱོགས་ནས་ཕྱིན་སོང་ཟེར་བགྱི་འདུག་ལ། ད་དུང་ལ་ལས་
ཁོ་གཉིས་ཡུ་ཁོན་གཙང་པོའི་རྒྱ་རྒྱུད་དུ་ཕྱིན་སོང་ཟེར་བར་བརྟེན། ང་སྐབས་རེར་འདི་
ཕྱོགས་སུ་དང་། སྐབས་རེར་ཕ་ཕྱོགས་སུ་ཕྱིན་ཏེ། གང་ལྟར་མུ་མཐའ་མི་མངོན་པའི་འཇིག་
རྟེན་འདི་ལ་ང་རང་ཧ་ལམ་ཞེན་པ་མ་ལོག་གི་བར་དུ་གང་སར་ཕྱིན་པ་ཡིན། འོན་ཏེ་ཁུ་
ཐེ་ནེད་ཀྱི་རྒྱ་རྒྱུད་དུ་ང་ནུབ་བྱང་གི་ཡུལ་མི་ཞིག་དང་ལྷན་དུ་ལམ་ལ་ཞུགས་མྱོང་ལ། ལམ་
དེ་ནི་ཤིན་ཏུ་ནས་མི་བདེ་བས། ཁོས་བཀྲེས་ལྟོགས་ཀྱི་མནར་གདུང་བཟོད་མ་ཐུབ་པར་དེ་
ལས་ནི་ཤི་ན་དགའ་བསམས་སོང་། ཁོས་དེ་སྔ་མིས་མི་ཤེས་པའི་ལམ་དེ་བརྒྱུད་ནས་ལ་
བརྒལ་ལུང་བརྒལ་བྱས་ཏེ། ཡུ་ཁོན་གཙང་པོའི་རྒྱ་རྒྱུད་དུ་འགྲོ་མྱོང་འདུག དེ་དུས་ཁོས་
རང་ཉིད་འཆི་ལ་ཉེ་བ་ཤེས་ནས་ང་ལ་ས་བཀྲ་ཞིག་སྤྲད་པར་མ་ཟད། གསང་བའི་ས་ཆ་དེ་
ང་ལ་བཤད་བྱུང་། ཁོས་དེ་གར་གསེར་མང་པོ་ཡོད་བདེན་ཡིན་ཟེར་ནས་དཀོན་མཆོག་
དཔང་དུ་འཇོག་བགྱི་འདུག
དེ་དུས་མི་ཚང་མ་བྱང་ཕྱོགས་སུ་འགྲོ་བ་རེད། ང་ནི་དབུལ་པོ་ཞིག་ཡིན་སྟབས། རང་
ལུས་བཙོངས་ནས་གཞན་གྱི་ཁྱི་འདེད་པར་འགྲོ་དགོས་ཐུག་བྱུང་། དེ་འཕྲོས་ཀྱི་གནས་
ཚུལ་ཚང་མ་ཁྱོད་གཉིས་ཀྱིས་ཤེས་གསལ་ལྟར་རེད། དྷོ་སན་དུ་ང་ཁོ་གཉིས་ལ་ཐུག་བྱུང་།
ཨེན་གྷས་ང་ངོ་ཁྱོན་ནས་ཤེས་མ་སོང་སྟེ། དེ་སྔ་ང་ནི་ཕོ་གཞོན་ལོ་ཆུང་ཞིག་ཡིན་པ་དང་།
དེ་ནས་བཟུང་སྟེ་མོའི་འཚོ་བ་ཕྱུག་པོ་དེ་འདྲར་གྱུར་པར་བརྟེན། མོའི་ཆེད་དུ་རིན་དོད་
གྲངས་མེད་འཇལ་མཁན་མི་ང་དྲན་ལོང་ཡང་མེད་པས་རེད།
དེ་འདྲ་མ་རེད་པས། ཁྱེད་ཀྱིས་ང་ལ་ཁྲལ་ངན་ལས་སྔ་བསྣུར་དུ་སྒྲོལ་རོགས་བྱས་པ་
རེད། ང་ཕྱིར་ལོག་སྟེ། བྱ་བ་དེ་ང་རང་སོ་སོའི་བྱ་ཐབས་ལྟར་བསྒྲུབས་པ་ཡིན་ཏེ། ངས་ཡུན་
ཧ་ཅང་རིང་པོ་བསྒུགས་ཟིན། ད་ཆ་ཁོ་ངའི་ལག་ཏུ་ཐེབས་ནི་ཚར་བས། ངས་ཀྱང་བྲེལ་
བ་བྱ་དགོས་དོན་མི་འདུག ངས་ད་གིན་བཤད་པ་བཞིན་དུ་བྱ་བ་དེ་ང་རང་སོ་སོའི་བྱེད་
སྟངས་ཀྱི་ཐོག་ནས་བསྒྲུབ་རྩིས་ཡོད་དེ། ངས་ཚེ་གང་ལ་ཕྱིར་དྲན་ལན་གཅིག་བྱས་པ་དང་།
ངས་རིག་མྱོང་བ་དང་བརྒྱུད་མྱོང་བ་ཐམས་ཅད་དྲན་ལ། ད་དུང་ཨུ་རུ་སུའི་རྒྱ་མཚོའི་
མཐའི་མུ་མེད་ནགས་ཚལ་གྱི་ཁྲོད་དུ་ང་རང་འཁྱག་ལྟོགས་ཀྱིས་ཇི་ལྟར་མནར་ཚུལ་ཡང་
དྲན་བྱུང་། ཁྱོད་གཉིས་ཀྱིས་ཤེས་གསལ་ལྟར་ངས་ཁོ་དང་ཨེན་གྷ་གཉིས་ཁྲིད་ནས་ཤར་ལ་
འགྲོ་རྒྱུ་ཡིན། ས་ཆ་དེར་འགྲོ་མཁན་མང་ཡང་ལོག་ཡོང་ཐུབ་མཁན་ཧ་ཅང་ཉུང་ཉུང་རེད།
ཀེང་རུས་དང་འཁྱེར་ཐབས་བྲལ་བའི་གསེར་མཉམ་དུ་སྤུངས་པ་དང་། མི་ཚོས་དམོད་མོ་
བོར་ས་དེར་ངས་ཁོ་གཉིས་འཁྲིད་རྒྱུ་ཡིན།
ལམ་དེ་ནི་ཤིན་ཏུ་རིང་ལ་གངས་ཀྱིས་ཁེངས་པ་མ་ཟད། མི་སླེབས་མྱོང་མེད་པ་ཞིག་
རེད། ང་ཚོར་ཁྱི་ཧ་ཅང་མང་བ་དེ་ཚོས་ཟས་ཀྱང་མང་པོ་ཟ་བགྱི་འདུག ང་ཚོའི་གངས་གྲུས་
དཔྱིད་ཀ་མ་ཤར་གྱི་གོང་ལ་མཁོ་བའི་དངོས་རྫས་ཡོངས་རྫོགས་འཁྱེར་ཐབས་དང་བྲལ་བས་
ན། ང་ཚོས་གཙང་ཆུའི་དར་ཁ་མ་ཞིག་གི་གོང་ལ་ངེས་པར་དུ་ཕྱིར་ལོག་ཐུབ་པ་བྱེད་དགོས་
པར་བརྟེན། ང་ཚོས་ལམ་བརྒྱུད་ཀྱི་ས་ཆ་མང་པོར་འབྲུ་རིགས་སྦས་ནས། གངས་གྲུའི་འགན་
ཅུང་ཡང་དུ་བཏང་ཞིང་། ལོག་ཡོང་བའི་ལམ་དུ་ལྟོགས་ཤི་མ་ཐེབས་པ་བྱས་པ་ཡིན། མེག་
ཁུའེ་སེན་ན་མི་གསུམ་བསྡད་འདུག་པ་དེ་ཚོའི་ཉེ་འདབས་སུ་ང་ཚོས་འབྲུ་རིགས་སྦ་སའི་
ར་སྐྱོར་ཞིག་བསྐྲུན་པ་ཡིན། མཱ་ཡུར་སླེབས་དུས། ང་ཚོས་སླར་ཡང་གཅིག་བརྒྱབ་པ་ཡིན་
ལ། དེ་གར་ཕེ་ལི་བ་བཅུ་གཉིས་ཀྱིས་རྔོན་བརྒྱབ་ནས་བསྡད་འདུག་པ་དེ་ཚོ་ནི་ལྷོ་ངོས་ཀྱི་
ཆུ་མཚམས་འབྱེད་རི་བརྒལ་ནས་དེ་གར་ཡོང་བ་ཞིག་རེད་འདུག དེ་རྗེས་ང་ཚོ་ཡང་བསྐྱར་
ཤར་ལ་ཕྱིན་པས་མི་ནི་རིག་རྒྱུ་མི་འདུག ལམ་བར་དུ་གཉིད་ལ་ཡུར་བའི་གཙང་པོ་དང་།
གཡོ་མེད་ཀྱི་ནགས་ཚལ་དང་། བྱང་ཕྱོགས་ཀྱི་ཁུ་སིམ་པའི་གངས་ཀླུང་ཁོ་ན་རེད། ངས་ད་
གིན་བཤད་པ་བཞིན་དུ་ལམ་དེ་ཤིན་ཏུ་རིང་ལ་མིས་འགྲོ་མྱོང་མེད་པ་ཞིག་རེད། སྐབས་རེར་
ང་ཚོས་དཀའ་ལས་ཉིན་གང་བརྒྱབ་རུང་དབྱིན་ལེ་བརྒྱད་ནས་དབྱིན་ལེ་བཅུའི་བར་ཙམ་
ཡང་བསྐྱོད་མི་ཐུབ་པ་དང་། དགོང་མོ་ང་ཚོ་གཉིད་ཤི་བ་ནང་བཞིན་ཁུག་བགྱི་འདུག ང་ནི་
ཎ་སེ་ཡིན་པ་དང་། ཨ་ག་དེན་གྱི་འགོ་པ་ཡིན་པ། ཤ་འཁོན་ལེན་པར་ཡོང་བ་ཞིག་ཡིན་པ་
བཅས་ཁོ་གཉིས་ཀྱི་ཉལ་བའི་རྨི་ལམ་དུ་ཡང་རྨི་མྱོང་མེད་པ་རེད།
དེ་དུས་ང་ཚོས་བརྒྱབ་པའི་འབྲུ་རིགས་ར་སྐྱོར་དེ་དེ་སྔོན་གྱི་དེ་ཚོ་ལས་ཆུང་བ་ཡོད།
དགོང་མོ་ཟིན་དུས། ངས་དབྱེ་ཟིན་པའི་གངས་ལམ་གྱི་སྟེང་ནས་དེ་གར་ཕྱིར་ལོག་སྟེ།
འབྲུ་རིགས་ས་ཆ་གཞན་ཞིག་ཏུ་སྤོས་ནས། མིའི་ལྟ་སྣང་དུ་གྲུམ་ནག་གིས་བརྐུས་པ་འདྲ་
པོ་ཞིག་བཟོས་པ་ཡིན། ལས་དེ་བསྒྲུབ་པ་ཤིན་ཏུ་སླ། གཞན་ཡང་ད་དུང་གཙང་པོའི་ཕྱི་ངོས་
ལ་འཁྱག་པ་འཁྱགས་པ་དང་། གཤམ་འོག་གི་འཁྱག་རིམ་དེ་ལ་ཆུ་བཤལ་འཁེལ་འཁེལ་
བར་བྱེད་པས་ན་གཙང་པོའི་ནང་དུ་ཟག་ཤིན་ཏུ་བདེ་པོ་ཡོད་པ་རེད། ངས་དེད་པའི་གངས་
གྲུ་ཁྱི་དང་བཅས་པ་མཉམ་དུ་ཟག་སོང་བ་དེ་ནི་ཁོ་དང་ཨེན་གྷའི་ངོས་ནས་བཤད་ན་
བྱུར་གོད་ཡིན་པ་སྨོས་མེད་ཡིན་རུང་། རྗེས་སུ་གནས་ཚུལ་དེ་འདྲ་ཡང་བསྐྱར་ཐོན་མེད།
གངས་གྲུ་དེའི་སྟེང་དུ་འབྲུ་རིགས་ཧ་ཅང་མང་པོ་ཡོད་ལ་ཁྱི་ཡང་ཐང་ཤོས་རེད། འོན་ཏེ་ཁོ་
རང་ཉིད་སྙིང་སྟོབས་འཕེལ་སྒང་ཡིན་རྐྱེན། དེ་ལས་ལྡོག་སྟེ་གད་རྒྱངས་བགད་སོང་། དེ་
ནས་བཟུང་སྟེ་ཁོས་ཁྱི་ལྷག་འཕྲོ་ཁ་ཤས་དེ་རྣམས་ལ་ཟས་ཧ་ཅང་ཉུང་ཉུང་རེ་ལས་སྟེར་མ་
སོང་ལ། རྗེས་སུ་ང་ཚོས་སྲབ་མདའ་བཅད་དེ་དེ་ཚོ་རེ་རེ་བྱས་ནས་དྲུད་ཡོང་སྟེ། དེ་ཚོའི་
རོགས་ཟླར་ཟས་སུ་སྟེར་བ་ཡིན། ཁོས་དེ་འདྲ་བྱས་ན་ང་ཚོ་ཁྱིམ་ལ་ལོག་དུས་ལྷོད་ལྷོད་
ཡོང་བགྱི་རེད། ང་ཚོས་ལམ་བར་དུ་འབྲུ་རིགས་ར་སྐྱོར་འདི་ནས་ཕ་གི་བར་ཟོས་ཆོག་པས།
ཁྱི་དང་གངས་གྲུའི་དགོས་པ་མེད་ཟེར། དེ་ནི་དེ་རང་ཡིན་ཏེ། ང་ཚོར་འབྲུ་རིགས་ཧ་ཅང་
ཉུང་ཉུང་ཡིན་བདེན་རེད། དགོང་མོ་དེ་ཟིན་དུས་ཏེ། གསེར་དང་ཀེང་རུས་སྤུངས་པ་དང་།
སྐྱེ་བོ་འཆི་ཁ་མས་དམོད་མོ་བོར་མྱོང་བའི་ས་ཆ་དེར་ང་ཚོ་འབྱོར་བ་དང་། མཐའ་མའི་ཁྱི་
གཅིག་པུ་དེ་ཡང་སྐེ་ཐག་གི་ནང་དུ་ཤི་སོང་།
ས་ཆ་དེར་འགྲོ་ས་སྟེ། ང་ཚོས་འཁྱགས་པས་བསྡམས་པའི་ཆུ་མཚམས་འབྱེད་རིའི་
གཡང་གཟར་སྟེང་དུ་སྐས་འཛེགས་འབིགས་དགོས་བགྱི་འདུག ང་ཚོས་རིའི་རྒྱབ་ངོས་
སུ་ལུང་ཤུར་ནང་འགྲོ་སའི་གཟར་ཐུར་ཞིག་ཡོད་རེ་བཅངས་ན་ཡང་། དོན་དུ་ཁ་བས་
གཡོགས་པ་ཡུག་ཅིག་སྐྱེད་ནས་ལོ་ཏོག་ཕུན་སུམ་ཚོགས་པའི་ཀླུང་ཐང་ཆེན་པོ་ཞིག་
ལྟར་སྙོམས་པོ་འདུག ང་ཚོའི་མཐའ་འཁོར་ཚང་མ་བརྗིད་ཆགས་ལྷུན་པོ་ཡིན་པ་དེ་ཚོའི་
གངས་དཀར་རྩེ་མོ་སྐར་ཚོགས་བཀྲ་བའི་གནམ་ལ་ཟུག་ནས་འདུག མ་གཞི་ནས་ལུང་
ཤུར་ཡིན་དགོས་ངེས་ཡིན་པའི་ཀླུང་ཐང་ཁྱད་མཚར་པོའི་ཁྲོད་དུ། ས་གཞི་ཆེན་མོ་དང་
གངས་གསོག་མར་བབས་པ་ནི་ས་གཞི་ཆེན་མོའི་སྙིང་ཁ་བར་བབས་ཡོད་པ་ལྟར་སྣང་།
གལ་སྲིད་ང་ཚོས་གྲུ་པ་བྱེད་མྱོང་མེད་པ་ཡིན་ན། གནས་ཚུལ་དེ་རིགས་མཐོང་ཚེ། ང་ཚོ་
མགོ་ཡུ་འཁོར་ངེས་རེད། འོན་ཏེ་ང་ཚོས་སྔར་བཞིན་མི་རྣམས་མགོ་འཁྱོམ་མིག་འཆལ་
བྱེད་པའི་རི་མཐར་ལངས་ཏེ། མར་འབབ་སའི་ལམ་ཞིག་འཚོལ་དགོས་སྙམ། དེའི་ཁྲོད་དུ་
ངོས་གཅིག་སྟེ། ངོས་དེ་གཅིག་པུའི་གཡང་གཟར་ནི་རིམ་པས་གསེག་ལ་ཡོ་ཡོད་ན་ཡང་།
རྒྱ་མཚོའི་རླུང་དམར་ལྡང་སྐབས་ཀྱི་གྲུའི་བང་གཞོལ་ནང་བཞིན་གཟར་པོ་འདུག རི་
ལྡེབས་དེ་འདྲ་ཡོང་དོན་ཅི་ཡིན་ངས་ཀྱང་མི་ཤེས་མོད། གང་ལྟར་དེ་ནི་དེ་འདྲ་རེད་འདུག
ཁོང་གིས་འདི་ནི་དམྱལ་ཁམས་ཀྱི་ཁ་རེད། ང་ཚོ་མར་ལ་འགྲོ། ཞེས་ཟེར་བགྱི་འདུག དེས་
ན་ང་ཚོ་མར་ལ་བབས་པ་ཡིན།
ལུང་མཐིལ་ན་ཤིང་ཁང་ཆུང་ཆུང་ཞིག་ཡོད་པ་དེ་ནི་ཕལ་ཆེར་དེ་སྔ་མིས་ཐོད་ནས་
མར་ལ་གཡུགས་ཡོང་བའི་ཤིང་གིས་བསྐྲུན་པ་འདྲ། དེ་ནི་ཤིང་ཁང་ཆེས་རྙིང་ཧྲུལ་ཞིག་
སྟེ། སྔ་ཕྱིར་དེ་གར་སླེབས་མི་ཚང་མ་ཤིང་ཁང་དེའི་ནང་དུ་གྲོགས་མེད་གཅིག་པུར་གྲོངས་
པས་ཡིན་ཏེ། ས་སྟེང་གི་ཤིང་སྟག་པའི་ཤུན་པའི་སྟེང་ནས་ཁོ་ཚོའི་ཁ་ཆེམས་དང་དམོད་
མོ་མཐོང་ཐུབ། དེའི་ཁྲོད་ནས་གཅིག་ནི་ཁྲག་ཉམས་པའི་ནད་ཀྱིས་གྲོངས་པ་དང་། ད་དུང་
གཅིག་ནི་རོགས་ཟླས་ཁོའི་འབྲུ་རིགས་དང་རྫས་མདེལ་ཕྲན་བུ་གང་ཡོད་ཕྲོགས་ནས་བྲོས་
པས་ཤི་བ་ཞིག་རེད། གསུམ་པ་དེ་ནི་གདོང་ལ་ཤ་བཀྲ་ཡོད་པའི་དྲེད་མོང་གིས་འཚེ་བས་
ཤི་བ་རེད། བཞི་པ་དེས་རྔོན་བརྒྱབ་ནས་ལྟོགས་གསོས་བྱེད་བསམས་པའི་འབྲས་བུར་སྔར་
བཞིན་ལྟོགས་ཤི་ཐེབས་པ་རེད། ………གཞན་དག་དེ་ཚོའི་གནས་ཚུལ་ཡང་ཧ་ལམ་འདྲ་པོ་
ཡིན་པ་སྟེ། མདོར་ན་ཁོ་ཚོ་ཚང་མས་གསེར་དེ་ཚོ་དང་འབྲལ་མི་བཟོད་པའི་མཐའ་མར་
ཤི་སྟངས་མི་འདྲ་བ་ཙམ་ལས་གསེར་གྱི་གམ་དུ་འཆི་རྒྱུར་ཟད་དོ། །ཁོ་ཚོས་བསྔོགས་པའི་
གསེར་བེད་མེད་དེ་ཚོ་ཤིང་ཁང་གི་པང་གཅལ་སྟེང་དུ་གང་སར་འཐོར་ནས། མིས་རྨི་ལམ་
གྱི་ནང་དུ་མཐོང་བ་ལྟར་སེར་ཐིང་ཐིང་བྱེད།
འོན་ཏེ་ངས་ཐག་རིང་པོ་འདི་འདྲར་འཁྲིད་པའི་མི་དེའི་སེམས་ནི་སྔར་བཞིན་ཧ་ཅང་
ལྷོད་ལ་རིག་པ་ཡང་ཤིན་ཏུ་དྭངས་གསལ་རེད་འདུག ཁོས་ང་ཚོར་ཟ་རྒྱུ་ཕྲན་བུ་ཙམ་ཡང་
མེད་པས། ང་ཚོས་འདི་གའི་གསེར་ལ་ལྟ་ཙམ་བྱས་ཏེ། དེ་གང་ནས་བྱུང་མིན་དང་། ཡང་སྙིང་
ཅི་ཙམ་ཡོད་མིན་ཧ་གོ་བ་བྱས་རྗེས། གང་མགྱོགས་གྱེས་ནས་ང་ཚོ་དེའི་དབྱིངས་ལ་ཚུད་དེ།
རིག་པ་མ་འཆོལ་བ་བྱེད་དགོས། དེ་འདྲ་བྱས་ན་ང་ཚོས་གང་ལྟར་ད་དུང་ལོག་ཡོང་ཆོག་ལ།
འབྲུ་རིགས་མང་ཙམ་འཁྱེར་ཡོང་ན། གསེར་ཚང་མ་ང་རང་ཚོའི་རེད་ཅེས་ཟེར། དེས་ན་ང་
ཚོས་གཏེར་ཁའི་ཁྱབ་རྒྱུད་ཆེན་པོ་དེ་ལ་ལྟ་ཞིབ་ཅིག་བྱས་པ་དང་། སླར་ཡང་སྟེང་ནས་འོག་
བར་སྤྱི་ཁོག་ཅིག་བྲིས་ནས། ཤིང་ཕུར་རེ་རེ་བཞིན་གཏུབས་པའི་སྟེང་དུ་ཡི་གེ་བརྐོས་ཏེ།
དེའི་བདག་དབང་ང་ཚོར་དབང་བའི་མཚོན་རྟགས་ལ་བརྩིས་པ་རེད། དེ་དུས་ང་ཚོས་ཟས་
ཟོས་མེད་སྟབས། པུས་མོ་འདར་ཞིང་གྲོད་ཁོག་ལྟོགས་ནས་བཟོད་པར་དཀའ་བ་དང་། སྙིང་
རྡིག་རྡིག་ཅེས་ཁ་ནས་ཐོན་གྲབས་བྱེད་པར་བརྟེན། ང་ཚོ་མཐའ་མར་གཡང་གཟར་ཆེན་པོ་
དེ་ལ་འཛེགས་ཏེ་ཕྱིར་ལོག་ཡོང་བ་ཡིན།
མཐའ་མཇུག་གི་ལམ་དུམ་བུ་དེའི་སྟེང་དུ། ང་གཉིས་ཀྱིས་ཨེན་གྷ་བསྐྱོར་ནས་ཕྱིན་
པ་ཡིན། ང་ཚོ་རྟག་པར་འགྱེལ་བགྱི་འདུག་ཀྱང་། གང་ལྟར་འབྲུ་རིགས་འཇོག་ས་དེར་
སླེབས་སོང་། ལྟོས་དང་། འབྲུ་རིགས་སྟོང་རྐྱང་རེད། དོན་དེ་བསྒྲུབ་ཤིན་ཏུ་ནས་མཁས་པོ་
བྱུང་ནས། ཁོའི་བསམ་པར་གྲུམ་ནག་གིས་བརྐུས་པ་རེད་སྙམ་སྟེ། ཁོས་གྲུམ་ནག་དེ་ཚོ་དང་
ཁོ་རང་གི་དཀོན་མཆོག་ལ་དམོད་མོ་བར་མེད་བརྒྱབ་སོང་། འོན་ཏེ་ཨེན་གྷ་ནི་དཔའ་ངར་
ཤིན་ཏུ་ཆེ་ཞིང་། མོས་འཛུམ་ཆུང་དགོད་བཞིན་དུ་ལག་པ་ཁོའི་ལག་པའི་ནང་དུ་བཞག་
སོང་བས། ངས་ཁ་ཕྱིར་བསྐོར་ནས་རང་སེམས་གནོན་རྒྱུར་ཟད། མོས་ང་ཚོས་མེའི་འགྲམ་
དུ་ངལ་གསོ་ཙམ་བྱས་ནས་ཞོགས་པ་ཡང་བསྐྱར་འགྲོ་འོ། །ང་ཚོས་སྔོན་ལ་ཤྭ་ཀོའི་ལྷམ་
ཟོས་ནས་ཤེད་ཤུགས་ཕྲན་བུ་བསྣན་པར་བྱེད་དོ། །ཞེས་བཤད་སོང་། དེས་ན་ང་ཚོས་ཤྭ་ཀོའི་
ལྷམ་གྱི་ཡུ་བ་ནར་ནར་ལ་གཏུབས་ཏེ་མཚན་ཕྱེད་བར་བཙོས་ནས། ཞིབ་མོར་མིད་བདེ་
ཡོང་བ་བྱས། ཉིན་གཉིས་པའི་ཞོགས་པ། ང་ཚོས་ང་ཚོའི་གནས་བབ་སྐོར་གླེང་ཚེ། འབྲུ་
རིགས་འཇོག་ས་རྗེས་མར་སླེབས་རག་བར་ཉིན་ལྔའི་ལམ་ཚད་ཡོད་པས་ང་ཚོ་སླེབས་མི་
ཐུབ་སྟབས། ང་ཚོས་ངེས་པར་དུ་རི་དྭགས་རྙེད་པ་བྱེད་དགོས་པ་རེད།
ཁོས་ང་ཚོ་རྔོན་རྒྱག་པར་འགྲོ་ཟེར།
ངས་རེད་ཅེས་དང་། ང་ཚོ་རྔོན་རྒྱག་པར་འགྲོ་ཞེས་བཤད་པ་ཡིན།
དེས་ན་ཁོས་ཨེན་གྷ་མེའི་གམ་དུ་བསྡད་ནས་ཤེད་ཤུགས་མ་ཉམས་པ་བྱེད་དགོས་པའི་
གཏན་འབེབས་བྱས་པ་དང་། ང་གཉིས་ཐོན་པ་ཡིན། ཁོ་ཤ་བ་རྔ་རིང་འཚོལ་བར་ཕྱིན་པ་
དང་། ང་ནི་ང་རང་གིས་སྤོ་མྱོང་བའི་འབྲུ་རིགས་འཇོག་ས་དེར་ཕྱིན་པ་ཡིན། འོན་ཏེ་ཁོ་གཉིས་
ཀྱིས་ངའི་ལུས་སྟོབས་ཧ་ཅང་ཆེ་བ་མ་ཤེས་པ་བྱེད་ཆེད་ངས་ཕྲན་བུ་ལས་ཟོས་མེད། ཉིན་
དེའི་དགོང་མོ། ཁོ་ཐེངས་ཧ་ཅང་མང་པོ་འགྱེལ་རྗེས་གཞི་ནས་ང་ཚོ་ཉལ་ས་དེར་ལོག་ཐུབ་
སོང་། ངས་ཀྱང་ལུས་སྟོབས་ཤིན་ཏུ་ཉམས་ཁུལ་བྱས་ཏེ། གོམ་རེ་བཞིན་ཚང་མ་མཐའ་མའི་
གོམ་པ་དེ་ཡིན་པ་ལྟར་ཁ་བུབ་ལོག་གིན་ངང་གངས་ལྷམ་ལ་འཁོན་ནས་ཡང་ཡང་འགྱེལ་
ཁུལ་བྱས་ཤིང་། རྗེས་སུ་ང་ཚོས་ཤྭ་ཀོའི་ལྷམ་ཟོས་ནས་ཤེད་ཤུགས་ཕྲན་བུ་བསྣན་པ་ཡིན།
ཁོ་ནི་དངོས་གནས་མི་དཔེ་མི་སྲིད་པ་ཞིག་རེད་འདུག ཁོའི་སྙིང་སྟོབས་དེ་འདྲས་
འདའ་ཁ་བར་ཁོའི་ལུས་སྟོབས་རྒྱུན་བསྐྱངས་སོང་། ཨེན་གྷའི་ཆེད་དུ་ཡིན་ན་མ་གཏོགས།
ཁོ་སྐད་ཆེན་པོས་ངུ་མྱོང་ཡེ་ནས་མེད། ཉིན་གཉིས་པར། ངས་ཁོའི་མཐའ་འབྲས་མ་མཐོང་
དོགས་ཀྱིས་ཁོ་དང་མཉམ་དུ་རྔོན་རྒྱག་པར་ཕྱིན་པ་ཡིན། ཁོ་ཉལ་ནས་ངལ་ཡུད་ཙམ་རེ་
ཡང་ཡང་གསོ་བགྱི་འདུག ཉིན་དེའི་དགོང་མོ་ཁོ་ཧ་ལམ་རེ་བ་མེད་པར་གྱུར་སོང་། འོན་
ཏེ་ཞོགས་པ་ཟིན་པ་དང་། ཁོས་ཤུགས་ཟད་སྟོབས་མེད་ངང་དམོད་མོ་ཚིག་འགའ་བོར་ནས་
སླར་ཡང་མདུན་ལ་ཕྱིན་སོང་། ཁོ་ནི་ར་བཟི་བ་ཞིག་དང་འདྲ་ཞིང་། ངའི་བསམ་པར་ཁོ་
ཚར་སོང་ཐེངས་འགའ་བསམས་ཀྱང་། ཁོ་ནི་སྡུག་རུས་ཆེ་ཤོས་ཤིག་ཡིན་ཞིང་། ཁོ་ལ་གྱད་
མིའི་སྙིང་སྟོབས་དེ་འདྲ་ལྡན་པ་དེས་ཁོའི་ལུས་པོ་འགྲེངས་ནས། སྟོབས་ཟད་ཤུགས་རྫོགས་
ངང་ཉིན་ཧྲིལ་པོ་དེ་འཁྱོལ་སོང་། ཁོས་བྱ་གོང་མོ་གཉིས་རྔོན་ཐུབ་ན་ཡང་སོ་སོ་ཟ་མི་འདོད་
པ་རེད། བྱ་གོང་མོའི་ཤ་ནི་མེ་ལ་མ་བསྲེགས་པར་རྗེན་པར་ཟ་ཆོག་པ་དེ་ཚོས་ཁོའི་སྲོག་
སྐྱོབ་པར་ནུས་མོད། འོན་ཏེ་ཁོས་ཨེན་གྷ་དྲན་བཞིན་ཡོད་པར་བརྟེན། ཁ་ཕྱིར་བསྐོར་ནས་
ང་ཚོ་ཉལ་སའི་ཕྱོགས་སུ་ཕྱིར་ལོག་སོང་། ཁོས་གོམ་པ་སྤོ་མི་ཐུབ་པར་བརྟེན། ལག་པ་དང་
པུས་མོ་བཙུགས་ནས་གངས་ཁྲོད་དུ་གོག་བགྲོད་བྱ་རྒྱུར་ཟད། ང་ཁོའི་མདུན་ནས་ཕྱིན་པས།
ཁོའི་མིག་ནས་འཆི་མདངས་མཐོང་སོང་། གནས་ཚུལ་འདི་འདྲར་ཐུག་ན་ཡང་། གོང་མོའི་
ཤ་ཟོས་ན་ཕྱི་དྲགས་བགྱི་མ་རེད། ཁོས་མེ་མདའ་ཁོག་རིས་ཅན་བསྐྱུར་ནས་ཁྱི་བཞིན་ཁ་
ལ་བྱ་གོང་མོའི་ཤ་བཟུང་། ངས་ལུས་འདྲོང་བར་བྱས་ཏེ་ཁོའི་གམ་ནས་ཕྱིན་པ་ཡིན། ཁོས་
ངལ་ཕྲན་བུ་གསོ་དུས་ང་ལ་རང་ལྟ་བར་བྱེད་ཅིང་། ང་ཐང་པོ་འདི་འདྲ་ཇི་ལྟར་བྱུང་མིན་
མགོ་མ་འཚོས། ཁོ་སྐད་ཆ་བཤད་མི་ཐུབ་པར་གྱུར་ཟིན་ན་ཡང་། མཆུ་སྒྲོས་སྒུལ་བ་ངས་
རིག་བྱུང་མོད་སྒྲ་ཐོན་བགྱི་མི་འདུག ངས་ད་གིན་བཤད་པ་ལྟར། ཁོ་ནི་དངོས་གནས་མི་
དཔེ་མི་སྲིད་པ་ཞིག་ཡིན་པས། ངའི་སེམས་ནང་མི་བཟོད་པ་ཕྲན་བུ་བྱེད་བགྱི་འདུག འོན་
ཏེ་ངས་སྔར་སོང་ཐམས་ཅད་དྲན་པ་དང་། ཨུ་རུ་སུའི་མཚོ་མཐའི་མུ་མེད་ནགས་ཚལ་གྱི་
ཁྲོད་དུ་འཁྱགས་ལྟོགས་ཀྱིས་ཇི་ལྟར་མནར་ཚུལ་ཡང་དྲན་བྱུང་། དེའི་ཐོག་ཨེན་གྷ་མ་གཞི་
ནས་ངའི་ཡིན་ཞིང་། ངས་མོའི་ཆེད་དུ་པགས་པ་དང་། གྲུ་དང་། ཤེལ་རིལ་བཅས་རིན་ཐང་
གཞལ་དུ་མེད་པ་འཇལ་བ་ཡིན།
ང་ཚོས་དེ་ལྟར་སྐྱ་ཐིབ་ཐིབ་ཀྱི་ནགས་ཚལ་གཤགས་ཤིང་། མཐའ་བཞི་ཁ་ཁུ་སིམ་
པ་དེ་ནི་བརླན་ཞིང་གཤེར་བའི་རྒྱ་མཚོའི་སྨུག་པ་བཞིན་དུ་ང་ཚོའི་ལུས་སྟེང་དུ་ལྕི་པོར་
མནན་བྱུང་། འདས་ཟིན་པའི་གནས་ཚུལ་འཕྲུལ་སྣང་བཞིན་དུ་མཁའ་དབྱིངས་སུ་ཐོན་
ནས་ང་ཚོའི་མཐའ་འཁོར་དུ་དཀྲི་བ་དང་། ངས་ཨ་ག་དེན་གྱི་རྒྱ་མཚོའི་གྲམ་ཁ་སེར་པོ་
དང་། ཉ་བཟུང་ཚར་ནས་འཕུར་བ་ལྟར་ཁྱིམ་ལ་ལོག་མཁན་ཀོ་གྲུ་དང་། ནགས་ཚལ་ཉེ་
འདབས་ཀྱི་ཁང་པ་མང་པོ་མཐོང་བྱུང་། ངས་ད་དུང་སྡེ་དཔོན་ལ་རང་བསྐོ་བྱས་པ་དང་།
སྒྲིག་སྲོལ་མི་འདྲ་བ་བཟོ་མཁན་གཉིས་མཐོང་བ་དེ་གཉིས་ལས། གཅིག་ནི་ངའི་མེས་པོ་
དང་། གཅིག་ཤོས་ནི་ངས་བག་མར་བསུས་པའི་ཨེན་གྷའི་མེས་པོ་རེད། ཏག་ཏག་རེད། ད་
དུང་ཡ་སེ་ནུ་སི་ཡང་ངའི་གམ་ནས་འགྲོ་བཞིན་འདུག་ལ། ཁོའི་སྐྲའི་གསེབ་ཏུ་བྱེ་སེར་
རློན་པ་སྦྱར་ནས་འདུག ཁོའི་དུམ་བུར་བྱས་པའི་མདུང་རིང་དེ་ཡང་སྔར་བཞིན་ལག་པར་
འཁྱེར་ནས་འདུག དུས་དེ་ཟིན་པ་ངས་ཤེས་ལ། ཨེན་གྷའི་མིག་ནང་གི་ཁ་རོག་ལ་ཁས་
ལེན་པའི་རྣམ་འགྱུར་དེ་ངས་མཐོང་བྱུང་།
ངས་ད་གིན་ཞུས་ཞུས་ལྟར། མེ་སྐོར་གྱི་དུ་དྲི་སྣ་ལ་མ་འཐུལ་གྱི་བར་དུ། ང་གཉིས་
ཀྱིས་དེ་ལྟར་ནགས་ཚལ་གཤགས་པ་ཡིན། དེས་ན་ངས་ལུས་པོ་མར་བསྒུར་ཏེ། ཁོའི་སོའི་
གསེང་ནས་གོང་མོ་གཉིས་འཕྲོག་པ་ན། ཁོས་ལུས་པོ་ཟུར་སློག་ནས་ངལ་གསོ་ཙམ་བྱས་
ཤིང་། ཁོའི་མིག་ལས་ཧང་སང་བའི་རྣམ་འགྱུར་མངོན་པ་དང་། འོག་གི་ལག་པ་དེས་
འཕོངས་སྟེང་གི་གྲིར་ག་ལེར་མྱུལ་སོང་། ངས་ཁོའི་གྲི་དེ་འཕྲོག་རྗེས། ཁོ་ལ་གཏད་ནས་
གད་རྒྱངས་བགད་པ་ཡིན། འོན་ཏེ་དེ་དུས་ཀྱང་ཁོས་ད་དུང་མགོ་འཚོས་ཀྱི་མེད་པར་
བརྟེན། ངས་བྷོ་ཏོ་ར་ནག་པོའི་ནང་ནས་ཨ་རག་འཐུང་བའི་སྟངས་སྟབས་བྱས་པ་དང་།
གངས་སྟེང་དུ་ཚོང་ཟོང་ཕུང་གསོག་ཧ་ཅང་མཐོན་པོ་ཞིག་སྤུངས་ཤིང་། ང་རང་གཉེན་
སྒྲིག་བྱེད་ཉིན་གྱི་དགོང་མོ་དེའི་གནས་ཚུལ་ཡང་བསྐྱར་ཐེངས་གཅིག་འཁྲབ་པ་ཡིན།
ངས་སྐད་ཆ་ཚིག་གཅིག་བཤད་མེད་ཀྱང་ཁོས་ཧ་གོ་སོང་། འོན་ཏེ་ཁོས་འཇིགས་སྣང་མི་
བྱེད་པར། མཆུ་ཟུར་ལས་འཕྱ་དགོད་ཕྲན་བུ་མངོན་པ་དང་། མིག་ནས་ཁྲོ་མདངས་གྲང་
ཤུར་ཤུར་མངོན་པ་དང་དུས་མཚུངས་སུ། དོན་དེ་ཤེས་པའི་རྐྱེན་གྱིས་ཁོའི་ཤེད་ཤུགས་ཀྱང་
ཅུང་ཟད་ཆེ་རུ་ཕྱིན་པ་ལྟར་དུ་སྣང་། ལམ་དེ་ཐག་རིང་པོ་མེད་ན་ཡང་། ལམ་སྟེང་གི་གངས་
ཤིན་ཏུ་མཐུག་པས། ཁོས་གོག་བགྲོད་བྱེད་རྒྱུ་ཤིན་ཏུ་འགོར། ཐེངས་ཤིག་ཁོ་ཡུན་རིང་པོ་
ཉལ་བ་དང་། ངས་ཁོ་ཨ་སློག་བརྒྱབ་སྟེ་ཁོའི་མིག་ལ་ཅེར་ལྟ་བྱས་པ་ཡིན། སྐབས་རེར་
ཁོས་རྒྱང་རིང་ལ་ལྟ་བ་དང་། སྐབས་རེ་ནི་མིག་ལ་མདངས་མི་འདུག ངས་ཁོ་གློད་རྗེས།
ཁོས་སླར་ཡང་མདུན་ལ་འགྲོ་ཅི་ཐུབ་བྱས། དེ་ལྟར་ང་གཉིས་མཐའ་མར་མེ་ཕུང་གི་གམ་
དུ་འབྱོར་སོང་། ཨེན་གྷ་ལམ་སང་ཁོའི་འགྲམ་དུ་ཕྱིན། ཁོའི་མཆུ་སྒྲོས་ལན་འགའ་འགུལ་
ཡང་སྒྲ་མ་ཐོན། དེ་རྗེས་ཁོས་ང་ལ་གཏད་དེ་ཨེན་གྷ་ཤེས་སུ་འཇུག་དགོས་སྙམ། རྗེས་སུ་ཁོ་
གངས་ཁྲོད་དུ་ཉལ་ཞིང་། ཁ་ཁུ་སིམ་པོའི་ངང་ཡུན་རིང་པོ་ཕྱིན་སོང་། ད་ལྟའི་བར་དུ་ཁོ་
སྔར་བཞིན་དེ་གར་ཉལ་ནས་བསྡད་ཡོག་རེད།
གོང་མོའི་ཤ་བསྲེགས་མ་ཚར་གྱི་བར་དུ་ངས་སྐད་ཆ་ཚིག་གཅིག་ཀྱང་བཤད་མེད།
རྗེས་སུ་ངས་མོའི་ཕ་ཡུལ་གྱི་སྐད་ཀྱི་ཐོག་ནས་མོ་ལ་སྐད་ཆ་བཤད་པ་ཡིན། མོས་སྐད་ཆ་
དེ་རིགས་ལོ་ཧ་ཅང་མང་པོར་ཐོས་མེད། མོས་ལུས་པོ་འདི་ལྟར་འདྲོང་བར་བྱས་ཤིང་། མིག་
གཉིས་ཧང་སང་བའི་ངང་ཆེ་བར་བགྲད་རྗེས། ང་ལ་ཡང་སྙིང་སུ་ཡིན་དང་། སྐད་ཆ་དེ་
རིགས་ག་ནས་ཤེས་མིན་དྲིས་བྱུང་།
ངས་ང་ཎ་སེ་ཡིན་ཞེས་བཤད་པ་ཡིན།
མོས་ཁྱོད་ཡིན་ནམ་ཞེས་དང་། ཁྱོད་ཡིན་ནམ་ཟེར། དེས་ན་མོ་ངའི་མདུན་དུ་གོག་
བགྲོད་བྱས་ཏེ་ང་ལ་ཞིབ་ལྟ་བྱ་བདེ་ཡོང་བ་བྱས་སོང་།
ངས་མོ་ལ་ང་ཡིན། ང་ཎ་སེ་ཡིན། ཨ་ག་དེན་གྱི་སྡེ་དཔོན་ཡིན། ཁྱོད་ཀྱང་ཁྱོད་ཀྱི་
ཁྱིམ་དེའི་མི་མཐའ་མ་དེ་ཡིན་པ་དེ་བཞིན་དུ། ངའི་ཁྱིམ་གྱི་མི་མཐའ་མ་དེ་ཡིན་ཞེས་ལན་
བཏབ་པ་ཡིན།
མོས་གད་རྒྱངས་བསྒྲགས་སོང་། ངས་མཐོང་ཐོས་མྱོང་བ་ཐམས་ཅད་དཔང་དུ་འཇོག་
དགོས་བྱུང་ན་ཡང་དགོད་སྒྲ་དེ་ལྟ་བུ་ཡང་བསྐྱར་མ་ཐོས་པ་ཤོག་ཅིག་དང་། དེས་ང་བློ་
ཕམ་པར་བྱས་ཤིང་། ཁུ་སིམ་པའི་གངས་ཁྲོད་ཀྱི་མཚན་མོར། ང་དང་འཆི་བདག་དང་གད་
རྒྱངས་སྒྲོག་མཁན་བུད་མེད་དེ་ཁོ་ན་མཉམ་དུ་བསྡད་ཡོད།
ངའི་བསམ་པར་མོ་རིག་པ་འཆོལ་བ་རེད་སྙམ་ནས། ཤོག་དང་ཞེས་དང་། ཤོག་དང་།
ཟས་ཟོས་རྗེས་ང་གཉིས་འགྲོ་འོ། །འདི་ནས་ཨ་ག་དེན་བར་ལ་ལམ་ཐག་ཧ་ཅང་རིང་པོ་ཡོད་
ཅེས་བཤད་པ་ཡིན།
འོན་ཏེ་མོས་ངོ་གདོང་ཁོའི་སྐྲ་སེར་པོའི་ནང་སྦས་ཏེ། ང་ཚོའི་རྣ་འགྲམ་དུ་གནམ་ཡང་
བརྡིབས་སོང་སྙམ་པའི་གད་རྒྱངས་བསྒྲགས་སོང་། མ་གཞི་བྱས་ན་ངའི་བསམ་པར་མོས་ང་
མཐོང་རྗེས་དགའ་ནས་སྨྱོ་གྲབས་བྱེད་པ་དང་། ལམ་སང་སྔར་སོང་གི་བྱ་བ་དྲན་བགྱི་རེད་
བསམས་བྱུང་མོད། མོས་བྱེད་སྟངས་དེ་འདྲ་ཞིག་བྱས་པར་ང་ནི་ཡ་མཚན་ཧ་ཅང་ཆེན་པོ་བྱུང་།
ངས་མོའི་ལག་པ་ནས་ཤེད་ཀྱིས་འཇུས་ཏེ། སྐད་ཆེན་པོས་ཤོག་དང་། ལམ་ཐག་རིང་
ལ་མུན་པ་ནག་པས། མགྱོགས་པོ་རྡོག་ཐོན་བྱེད་དོ་ཞེས་བཤད་པ་ཡིན།
མོ་ཙོག་པུར་བསྡད་དེ། གང་དུ་འགྲོའམ་ཞེས་ང་ལ་འདྲི་བ་དང་། དེ་དུས་མོས་གད་མོ་
ཁྱད་མཚར་དེ་དགོད་བགྱི་མི་འདུག
ངས་ཨ་ག་དེན་ལ་འགྲོ་ཞེས་ལན་བཏབ་ཅིང་། ངས་བློ་གཅིག་སེམས་གཅིག་ངང་མོས་
ངའི་གཏམ་ཐོས་མ་ཉིད་དུ་ངོ་ལས་དགའ་སྣང་མངོན་རེ་བཅངས་པ་ཡིན། འོན་ཏེ་མོས་
ཀྱང་ཁོ་དང་འདྲ་བར། མཆུ་ཟུར་ལས་འཕྱ་དགོད་ཕྲན་བུ་ཞིག་མངོན་པ་དང་། མིག་ནང་ཁྲོ་
མདངས་གྲང་ཤུར་ཤུར་ཞིག་ལྡན་ནས་འདུག
མོས་འོ་ཡག་ཅེས་དང་། ང་གཉིས་འགྲོ། ང་ཁྱེད་དང་ལག་གདང་སྦྲེལ་ནས་མཉམ་དུ་
ཨ་ག་དེན་ལ་འགྲོ། ང་གཉིས་རྩྭ་ཁང་ཛོར་པོའི་ནང་དུ་བསྡད་དེ། ཟས་ལ་ཉ་ཤ་དང་སྣུམ་
ཚིལ་རང་ཟ་ཞིང་། ང་རང་གཉིས་ཀ་ཚེ་གང་བློ་ཡིད་ཚིམ་དུ་འཇུག་མཁན་ཕྲུ་གུ་ཞིག་
བསྐྱངས་ཆོག་བགྱི་རེད། ང་གཉིས་ཀྱིས་འཇིག་རྟེན་འདི་བརྗེད་ནས། སྣང་བ་སྐྱིད་པོར་
གྱུར་ཏེ། ཤིན་ཏུ་སྣང་བ་སྐྱིད་པོ་ཡོང་བགྱི་རེད། དེ་འདྲ་བྱས་ན་ངོ་མ་ཡག་པོ་འདུག ངོ་མ་
ཤིན་ཏུ་ནས་ལེགས་སོ། །ཤོག་དང་། ང་གཉིས་ལམ་སང་འགྲོ་འོ། །ང་གཉིས་ཨ་ག་དེན་ལ་
ལོག་ནས་འགྲོ་འོ། །
མོས་ལག་པས་ཁོའི་སྐྲ་སེར་པོ་ཤད་ཀྱིན་བྱེད། མོའི་མིག་ནང་ཁ་རོག་ལ་ཁས་ལེན་
པའི་རྣམ་འགྱུར་དེ་མི་འདུག
ང་ཁ་ཁུ་སིམ་པའི་ངང་བསྡད་ཅིང་། བུད་མེད་དེས་ཁྱད་མཚར་པོ་དེ་འདྲ་བྱེད་དོན་ཅི་
ཡིན་མགོ་འཚོས་མ་སོང་། དེ་ཉིན་གྱི་དགོང་མོ། ཁོས་མོ་ངའི་ས་ནས་དྲུད་དེ་འགྲོ་དུས། མོས་
བཙིར་སྐད་དེ་ལྟར་སྒྲོག་ཅིང་། ཁོའི་སྐྲ་ལོ་དེ་ལྟར་འཐེན་ཚུལ་ངས་དྲན་ལ། ད་ཆ་མོས་དེ་ལས་
ལྡོག་སྟེ་དེ་ལ་བྱིལ་བྱིལ་བྱེད་ཅིང་། བསྐྱུར་བློས་མི་བཟོད་པ་བྱེད་བགྱི་འདུག ངས་ད་དུང་
རིན་དོད་དེ་ལྟར་འཇལ་བ་དང་ལོ་མང་སྒུག་པ་དྲན་པས་ན། མོ་དམ་པོར་བཟུང་བ་ཡིན། དེ་
སྔ་ཁོས་བྱས་པ་ནང་བཞིན་དྲུད་ནས་ཕྱིན་པ་ཡིན། འོན་ཏེ་མོས་དེ་ཉིན་གྱི་དགོང་མོ་ནང་
བཞིན་དུ་མིས་ཞི་མི་ཨ་མ་ཞིམ་ཕྲུག་གི་ས་ནས་དྲུད་དེ་འགྲོ་དུས་ཇི་ལྟར་བྱེད་པ་དེ་བཞིན་དུ་
རྒྱབ་ལ་ཕྱིར་བཤིག་གིས་འགོག་རྒོལ་བྱེད། ང་གཉིས་མེ་ཕུང་གི་ཕར་ངོས་སུ་གཅུས་ཏེ། སྐྱེས་
པ་དེ་དང་ཁ་བྲལ་རྗེས། ངས་མོ་གློད་པ་ཡིན། མོ་མར་ལ་བསྡད་ནས་ངའི་སྐད་ཆར་ཉན་སོང་།
ངས་བརྒྱུད་མྱོང་བ་ཐམས་ཅད་མོ་ལ་བཤད་པ་ཡིན། ངས་ཆ་མེད་ཀྱི་རྒྱ་མཚོ་དང་ཆ་མེད་
ཀྱི་རྒྱལ་ཁབ་འགྲིམས་པའི་བྱ་བ་སྣ་ཚོགས་བཤད་པ་དང་། ངས་བཙལ་ནས་ཤུགས་ཟད་
སྟོབས་མེད་ལ་ཇི་ལྟར་གྱུར་ལུགས་དང་། ལོ་མང་པོ་བཀྲེས་ལྟོགས་ཀྱིས་མནར་ལུགས་
དང་། དེ་བཞིན་དུ་ཐོག་མར་མོས་ང་ལ་མངོན་པར་བྱས་པའི་ཁ་རོག་ལ་ཁས་ལེན་པའི་
རྟགས་མཚན་བསྟན་ལུགས་བཅས་བཤད་པ་ཡིན། ཨ་ཧོ། ངས་ཚང་མ་མོ་ལ་བཤད་པ་
ཡིན། ཐ་ན་དེ་ཉིན་མི་དེའི་བར་གྱི་བརྒྱུད་རིམ་ཡོངས་རྫོགས་དང་། དེ་བཞིན་དུ་ང་གཉིས་
ན་གཞོན་དུས་ཀྱི་བྱ་བ་ཚང་མ་མོ་ལ་བཤད་པ་ཡིན། ངས་ཤོད་ཀྱིན་དུ་མོའི་མིག་གི་ནང་
དུ་སླར་ཡང་རིམ་པས་ཁ་རོག་ལ་ཁས་ལེན་པའི་མཚོན་རྟགས་མངོན་པར་གྱུར་པ་མཐོང་
བྱུང་བ་དེ་ནི་སྐྱ་རེངས་དུས་ཀྱི་ཉི་ཟེར་དང་འདྲ་བར་ཤུགས་ཆེ་ལ་ཡིད་དབང་འཕྲོག་པར་
སྣང་། བུད་མེད་ཀྱི་ཞི་དུལ་དང་བརྩེ་དགའ་མཐོང་བྱུང་ལ། ངས་ཨེན་གྷའི་སེམས་དང་རྣམ་
ཤེས་མཐོང་བྱུང་། དེས་ན་ང་རང་སྟག་ཤར་གཞོན་ནུ་ཞིག་ལ་གྱུར་ཏེ། དེ་ཡང་མིག་བརྡ་
དེ་རིགས་ནི་ཐོག་མར་ཨེན་གྷས་གྲམ་ཐང་ལ་རྒྱུག་སྟེ། དགོད་ཀྱིན་དུ་མོའི་སྐྱེད་མའི་ཁང་
པའི་ནང་རྒྱུགས་ནས་འགྲོ་དུས་མངོན་པའི་མིག་བརྡ་དེ་རེད། གདུག་རྩུབ་ཆེ་ལ་བློ་སེམས་
མི་བདེ་བའི་སྣང་བ་མེད་པར་གྱུར་པ་དང་། བཀྲེས་པ་དང་སེམས་འཚབ་སུན་སྣང་གི་སྒུག་
སྡོད་ཀྱང་ཡོལ་ཟིན་སོང་། དུས་དེ་སླེབས་སོང་། ངའི་སེམས་ནང་ངའི་མགོ་བོ་མོའི་བྲང་ཁར་
འཇོག་ཏུ་བཅུག་ནས་ཐམས་ཅད་བརྗེད་པ་ལྟར་ང་རང་མོས་འབོད་སྣང་འཆར། མོས་ང་ལ་
ལག་གཉིས་བརྐྱངས་ཡོང་བས། ངས་མོ་ལ་འཐམས་པར་ཕྱིན་པ་ཡིན། འོན་ཏེ་གློ་བུར་དུ་མོའི་
མིག་ནང་སླར་ཡང་ཞེ་འཁོན་གྱི་མེ་ལྕེ་འབར་བ་དང་། མོའི་ལག་པ་གཅིག་ངའི་སྐེད་པར་
བརྐྱངས་ཟིན་ཏེ། གཅིག གཉིས་ཞེས་མོས་ང་ལ་གྲི་ལན་གཉིས་བཙུགས་བྱུང་།
མོས་ཁྲེལ་དགོད་བྱེད་ཀྱིན་དུ་ཁྱི་ཞེས་ཟེར་བཞིན་ང་གངས་ཁྲོད་དུ་འབུད་འདེད་
བཏང་བྱུང་། ཕག་པ། མོས་གད་རྒྱངས་སྒྲོག་ཅིང་། དགོད་སྒྲས་དབེན་འཇམ་དེ་དཀྲོགས་ལ།
མོ་སླར་ཡང་ཤི་བོ་དེའི་སར་ལོག་སོང་།
ངས་ད་གིན་བཤད་པ་ལྟར་མོས་ང་ལ་གཅིག གཉིས་ཞེས་གྲི་ལན་གཉིས་བཙུགས་ན་
ཡང་། མོ་ནི་བཀྲེས་ལྟོགས་ཀྱིས་ཤུགས་ཟད་པས། ང་གསོད་རྩ་བ་ནས་མ་ཐུབ་པ་རེད། འོན་
ཏེ་ང་ད་དུང་ས་ཆ་དེར་བསྡད་དེ། མི་དེ་གཉིས་དང་མཉམ་དུ་མིག་བཙུམས་གཅིག་མ་བྱེད་
འདོད་བྱུང་། ཁོ་གཉིས་ཀྱི་འཚོ་བ་དང་ངའི་འཚོ་བ་ཕན་ཚུན་སྣོལ་འདྲེས་བྱས་རྐྱེན། ངས་
ཆ་མེད་ཀྱི་ལམ་གྲངས་མེད་འགྲིམས་དགོས་བྱུང༌། འོན་ཏེ་བུ་ལོན་ཞིག་ཡོད་པ་དེས་ངའི་
སྙིང་ཁར་མནན་ནས་བློ་བདེ་པོའི་ངང་འཆི་ཐབས་དང་བྲལ་སོང་།
ལམ་ནི་ཤིན་ཏུ་རིང་ལ་གྲང་ངད་ཀྱིས་རུས་ཟུག་ལྡང་ཞིང་། ཟས་ཀྱང་ཕྲན་བུ་ལས་
མེད། ཕེ་ལི་བ་དེ་ཚོས་ཤ་བ་རྔ་རིང་རྔོན་མ་ཐུབ་པར་ངའི་ར་སྐྱོར་ནང་གི་འབྲུ་རིགས་ཆ་
ཚང་བརྐུས་འདུག་ལ། མེག་ཁུའེ་སེན་གྱི་མི་རྒྱུད་དཀར་པོ་བ་དེ་གསུམ་གྱིས་ཀྱང་དེ་ལྟར་
བྱས་འདུག་མོད། འོན་ཏེ་ང་དེ་ག་ནས་བརྒྱུད་དེ་འགྲོ་དུས། ཁོ་ཚོ་བཀྲེས་ལྟོགས་ཀྱིས་སྐམ་
ཞིང་རིད་པར་གྱུར་ཏེ་ཤིང་ཁང་ན་ཤི་ནས་འདུག རྗེས་སུ་འདིར་སླེབས་ནས་ཟས་དང་མེ་ཧ་
ཅང་མང་པོ་མ་མཐོང་གི་བར་དུ་ངས་ཅི་ཡང་དྲན་བགྱི་མི་འདུག
ཁོས་བཤད་ཟིན་རྗེས། ཡིད་སྨོན་ཤིན་ཏུ་ཆེན་པོས་སྐེད་པ་གུག་སྟེ་ཐབ་དང་ཉེ་བར་
བཅར། དུས་ཡུན་ཧ་ཅང་རིང་པོ་ཞིག་ལ་སྣུམ་བཞུས་གྱང་ལ་འཕྲོས་པའི་གྲིབ་གཟུགས་
ཀྱིས་ཀྱང་སྐྱོ་གར་སྣ་ཚོགས་འཁྲབ་སྟོན་བྱེད་པ་ལྟར་སྣང་།
བུ་རོན་སིས་འོན་ཏེ་ཨེན་གྷ་ཅི་འདྲ་བྱས་སོང་ངམ་ཞེས་སྐད་བརྒྱབ་ཅིང་། སྣང་ཚུལ་
དེས་ཁོ་ལ་སྔར་བཞིན་ཤུགས་རྐྱེན་ཆེན་པོ་ཐེབས་ནས་ཡོད།
ཨེན་གྷ་ཨེ། མོས་གོང་མོའི་ཤ་ནས་ཟ་རོགས་བྱེད་བགྱི་མི་འདུག མོ་དེ་གར་ཉལ་ནས་
ཁོའི་སྐེ་ལ་འཐམས་ཤིང་། ངོ་གདོང་ཧྲིལ་པོ་ཁོའི་སྐྲ་ལོ་སེར་པོའི་ནང་དུ་སྦས་སོང་། ངས་མེ་
ཐག་ཉེ་ཙམ་སྤོས་ཏེ། མོ་མ་འཁྱགས་པ་བྱས་ན་ཡང་། མོས་གཞོགས་གཞན་དེར་གོག་བགྲོད་
བྱས་སོང་། ངས་སླར་ཡང་དེ་གར་མེ་ཕུང་གཅིག་སྤར་བ་ཡིན་མོད། མོས་ཟས་ཟ་རོགས་མི་
བྱེད་པས་ན་ཕན་ཆོད་ཐོན་མ་སོང་། ད་ལྟ་ཁོ་གཉིས་སྔར་བཞིན་དེ་ལྟར་གངས་ཁྲོད་ན་ཉལ་
ནས་བསྡད་ཡོག་རེད།
མལ་མུ་ཐེ་ཁི་དྷེས་ཁྱོད་ཀྱིས་ཅི་འདྲ་བྱེད་རྩིས་ཡོད་ཅེས་དྲིས།
ངས་མི་ཤེས། ཨ་ག་དེན་ནི་ས་ཆ་ཆུང་ཆུང་ཞིག་ཡིན་པས། ང་འཛམ་གླིང་གི་མཐའ་
སྣེར་ལོག་ནས་སྡོད་རྩིས་མེད། འོན་ཏེ་གསོན་པོར་བསྡད་ནས་སྙིང་པོ་ཅི་ཡོད་དམ། ངས་རུ་
དཔོན་ཁོན་སི་ཏན་ཏིན་ལགས་ཀྱི་དྲུང་དུ་ཕྱིན་ཆོག་བགྱི་རེད། ཁོང་གིས་ང་ལ་རྐང་ལྕགས་
ལག་ལྕགས་རྒྱག་བགྱི་རེད། དེ་རྗེས་ཁོ་ཚོས་ངའི་སྐེ་ལ་ཐག་པ་གཡོགས་བགྱི་རེད། དེ་ལྟར་
ང་རང་གཉིད་སྐྱིད་པོ་ཁུག་བགྱི་རེད། འོན་ཏེ……དེ་འདྲ་བྱས་ན་ཡང་མི་ལེགས། མདོར་
ན་ངས་ཧ་གོ་མ་སོང་།
བུ་རོན་སིས་བློ་ཐག་ཆོད་པོའི་ངང་འོན་ཏེ་ཁི་དྷེ་ལགས། དེ་ནི་ལྐོག་གསོད་རེད་ད་
ཞེས་བཤད།
མལ་མུ་ཐེ་ཁི་དྷེས་སྒམ་ནན་གྱི་སྒོ་ནས། ཁ་རོག་སྡོད་ཅེས་པའི་བརྡ་བྱས་པ་དང་། གནས་
ཚུལ་མང་པོ་ཞིག་ནི་ང་ཚོའི་བློ་གྲོས་ཀྱིས་རྙོབ་ཐབས་དང་བྲལ་ལ། ང་ཚོའི་གཞུང་དྲང་གི་
ཚད་གཞི་ལས་འདས། དོན་འདི་ཡང་སྙིང་སུ་འགྲིག་དང་སུ་ནོར་ང་ཚོས་ཀྱང་ཤོད་ཁག་པོ་
ཡིན་པར་མ་ཟད། ང་ཚོས་ཁ་ཚོན་བཅད་ན་མི་འོས་པ་ཞིག་ཀྱང་རེད་ཅེས་བཤད།
ཎ་སེ་མེ་ཐབ་ལ་དེ་བས་ཉེ་བར་བཅར། ཁང་པའི་ནང་དུ་ཁུ་སིམ་ཞིང་། མི་ངོ་རེ་
བཞིན་གྱི་མིག་ནང་དུ་དཔེ་རིས་གྲངས་མེད་གཅིག་མཇུག་གཉིས་མཐུད་ངང་མངོན་
བཞིན་ཡོད་པ་རེད།

འབྲོག་སྟོང་གི་འབོད་སྐད།

རབ་བྱེད་དང་པོ། གདོད་མར་སླེབས་པ།
རེ་བ་ཆེན་པོ་དང་ལྡན་པས། །
དབྱར་མཚོ་རྒྱས་བཞིན་ས་ལས་ཐོན། །
གཉིད་ཡུན་རིང་པོ་ཁུག་རྗེས་སུ། །
རྒོད་སེམས་སླར་ཡང་ཕྱིར་སོས་སོ། །
པཱ་ཁེས་ཚགས་པར་མི་ལྟ་བ་དེས་མ་གཏོགས་རྙོག་དྲ་ཡོང་རྒྱུ་ཡིན་པ་ཁོས་ཤེས་ངེས་
རེད། ཁོ་གཅིག་པུས་མི་འདའ་བར། ཕི་ཅེ་ཐེ་མཚོ་འགག་ནས་ཡན་དྷེ་ཀོ་བར་གྱི་མཚོ་
འགྲམ་གྱི་གཟུགས་པོ་ཐང་ལ་ཤེད་ཤུགས་ཆེ་བ་དང་། སྤུ་རིང་དྲོ་མདོག་ཁ་པོ་སྐྱེས་པའི་ཁྱི་
ཚང་མར་ཆག་སྒོ་ཡོང་རྒྱུ་ཡིན་པ་ཤེས་ངེས་རེད། དེ་ཀུན་ནི་གླིང་སྣེ་བྱང་མའི་མུན་ནག་
གི་ཁྲོད་ནས་མི་ལ་ལྕགས་རིགས་སེར་ཐིང་ཐིང་ཞིག་རྙེད་པས་བྱས་པ་དང་། འཁོར་གྲུ་དང་
སྐྱེལ་འདྲེན་ཀུང་སིས་གསར་རྙེད་དེ་འུད་སྒྲོག་ཆེན་པོ་བྱེད་སྒང་ཡིན་པས་རེད། ཕོ་སྐྱེས་
ཁྲི་སྟོང་མང་པོས་འུར་ཤང་ཤང་ངང་བྱང་ཕྱོགས་ལ་བཤར་བཞིན་ཡོད་པ་དེ་ཚོར་ཤ་རྒོད་
རྒྱས་ལ་ལྷགས་རླུང་དང་གྲང་ངད་བཟོད་ཐུབ་པའི་ཁྱི་སྟོབས་ཆེན་པགས་པ་མཐུག་པོ་ཅན་
དགོས་པ་རེད།
པཱ་ཁེ་ནི་ཉི་འོད་རབ་ཏུ་འཚེར་བའི་སན་ཋེ་ག་ལ་ར་གཞོང་སའི་ཁང་པ་ཆེན་པོ་ཞིག་
ནང་སྡོད་པ་དེ་ལ་མི་ཚོས་ཁྲིམས་དཔོན་མི་ལེར་གྱི་ཁང་པ་ཞེས་འབོད། ཁང་པ་དེ་ནི་རྒྱ་
ལམ་དང་ཐག་རིང་བ་དང་། སྔོ་ལྗང་ཤིང་གིས་ཕན་ཚུན་བརྒྱན་ཞིང་། ཤིང་གསེབ་ནས་ཁང་
པའི་མཐའ་འཁོར་གྱི་བྱ་གཡབ་རིག་པར་ནུས། འཁྱོག་པོར་བྱས་པའི་རྡོ་ཧྲུག་གི་ལམ་ཁ་
ཤས་ཤིག་ཡངས་པོའི་སྤང་བརྒྱུད་ནས་ཁང་པར་ཕྱོགས་པ་དང་། ལམ་ཟུར་དུ་རྩེ་མོ་མཁའ་
ལ་བསྙེགས་འདྲའི་སྦྱར་དཀར་སྐྱེས་པ་དེ་ཚོའི་ལྕུག་ཕྲན་སྣོལ་འཛིང་བྱས་ནས་རབ་བཟང་
ལྗོན་ཤིང་གི་གྲིབ་མས་བཀབ། ཁང་པའི་རྒྱབ་ནི་བརྗིད་ཉམས་དེ་བས་ཆེ་སྟེ། དེ་གར་རྟ་ར་
རྒྱ་ཆེན་པོ་ཡོད་པ་དེར་ཆིབས་དཔོན་དང་ཁོལ་བུ་བཅུ་གྲངས་ཁ་ཤས་ཀྱིས་བདག་གཉེར་
བྱེད་པ་དང་། བྲན་ཁོལ་གྱི་སྡོད་ཁང་སྟར་པ་གཅིག་གི་ཕྱི་ལ་སྔོ་ལྗང་འཁྲི་ཤིང་གིས་ཁེངས་
ཤིང་། འཁོར་གཡོག་གི་སྡོད་ཁང་གྲངས་ལས་འདས་པ་གྲལ་འགྲིག་པོའི་ངང་བསྒྲིགས་
ནས་ཡོད། རྒུན་འབྲུམ་སྡོང་པོ་རིང་པོ་དང་། རྩྭ་ར་སྔོ་ཐིང་ཐིང་དང་། ཤིང་འབྲས་ཁ་དོག་སྣ་
ཚོགས་དང་འབྲི་ཏ་ས་འཛིན་གླིང་དང་གླིང་སོགས་གང་དགོས་ཅི་དགོས་ཡོད། དེ་གར་ད་
དུང་གཤེར་འཐེན་འཁོར་ཁང་གཅིག་དང་ཨར་འདམ་གྱི་ཆུ་རྫིང་ཞིག་ཡོད་པ་དེར་ཁྲིམས་
དཔོན་མི་ལེར་གྱི་ཕྲུ་གུ་ཚོས་ཞོགས་པ་ཆུ་རྩེད་རྩེ་བ་དང་། ཚ་དུབ་ཆེ་བའི་ཕྱི་དྲོ་དེ་གར་
བསིལ་བ་བསྟེན་པར་བྱེད།
ས་རྒྱ་ཧ་ཅང་ཆེན་པོ་དེའི་སྟེང་དུ་ནི་པཱ་ཁེས་གང་བཤད་རེད། ལོ་བཞིར་སོན་པའི་པཱ་
ཁེའི་སྐྱེ་ས་འཚར་ས་གཉིས་ཀ་དེ་གར་རེད། དེ་གར་ཁྱི་གཞན་དག་ཡོད་བདེན་ཡིན་ཏེ། ས་
རྒྱ་ཆེན་པོ་དེ་འདྲ་ཞིག་གི་སྟེང་དུ་ཁྱི་གཞན་མེད་པ་མི་སྲིད་ཀྱང་། དེ་ཀུན་ནི་གོ་མི་ཆོད་
མཁན་ཤ་སྟག་རེད། དེ་ཚོ་གང་སར་འཁྱམ་ཉུལ་དུ་འགྲོ་བ་དང་། ཁྱི་ཚང་གུ་དོག་པོའི་ནང་
དུ་ཉལ་བའམ། ཡང་ན་མུན་ཁུང་དུ་སྡོད་པ་རེད། དེ་ཀུན་ནི་ལྗར་པན་གྱི་ཁྱི་རྒྱུད་ཡིན་
པའི་ཨབ་སོག་ཨ་ཅེ་འདྲ་པོ་ཞེས་པ་དང་མེག་སི་ཁའི་ཁྱི་འཇམ་རིལ་ཨི་ཙེ་བྷེལ་གྱི་ས་ནས་
སྦྱངས་པ་ཞིག་རེད། སེམས་ཅན་ཁྱད་མཚར་པོ་དེ་ཚོས་ཁང་པའི་ཕྱིར་ཧ་ལམ་ཐོན་བགྱི་
མེད་ན་ཕྱོགས་ལ་ནི་དེ་བས་འགྲོ་མྱོང་མེད། ད་དུང་ཁོལ་མོ་ཁྱུ་གཅིག་གིས་ལག་ཏུ་རྡོག་
ཕྱིས་དང་ཕྱགས་མ་འཁྱེར་ཏེ། ཨ་ཅེ་འདྲ་པོ་ཞེས་པ་དང་ཨི་ཙེ་བྷེལ་གྱིས་སྒེའུ་ཁུང་ནས་
ཕྱི་ལ་བལྟ་བར་སྲུང་སྐྱོབ་བྱེད་སྐབས། རྔོན་ཁྱིར་སྤྱོད་པའི་སྟག་ཁྱི་ཉི་ཤུ་པོ་དེ་ཚོས་སྨྱོ་ཅོར་
ལན་རེ་སྒྲོག་པ་རེད།
འོན་ཏེ་པཱ་ཁེ་ནི་ཁང་པ་དང་ཁྱི་ཚང་གི་ནང་དུ་འཛུལ་ནས་སྡོད་མཁན་ཞིག་མ་རེད།
མངའ་རིས་དེ་ལ་ཁོས་ཐོགས་མེད་ཤར་བསྐྱོད་ཇི་ལྟར་བྱས་བྱས་རེད། ཁོས་ཁྲིམས་དཔོན་གྱི་
ཕྲུ་གུ་ཚོར་ཆུ་རྫིང་ནང་དུ་ཆུ་རྩེད་རྩེད་རོགས་དང་། རྔོན་རྒྱག་རོགས་ལ་འགྲོ་ཞིང་། ཁྲིམས་
དཔོན་གྱི་སྲས་མོ་མོར་ལིད་དང་ཨ་ལེ་སི་གཉིས་ཀྱིས་ས་སྲོས་སམ་ཡང་ན་ཞོགས་པ་ཕྱི་ལ་
འཆམ་འཆམ་ལ་འགྲོ་དུས་ཀྱང་ཁོས་སྐུ་སྲུང་ཞབས་ཞུ་བྱེད། དགུན་གྱི་མཚན་མོར་དཔེ་
ཁང་གི་གྱང་ཐབ་ལས་མེ་ལྕེ་འུར་འུར་དུ་འབར་དུས། ཁོ་ཁྲིམས་དཔོན་གྱི་རྐང་པའི་འཁྲིས་
སུ་ཉལ་ནས་སྡོད་པ་དང་། ཁྲིམས་དཔོན་གྱི་ཚ་བོ་ཚོ་སྒལ་པར་འཁྱེར་ཏེ་སྤང་གི་སྟེང་དུ་
འགྲེ་ལྡོག་བྱེད་ཅིང་། ད་དུང་ཁོ་ཚོ་རྟ་རའི་མདུན་གྱི་ཆུ་གཏོར་འཚག་ཁུང་ཡོད་ས་དེར་རི་
འཕྱག་ལ་འགྲོ་བར་ལྟ་སྐྱོང་བྱེད་དགོས། ཐ་ན་ཐག་རིང་གི་རི་དྭགས་རྔོན་ར་དང་འབྲི་ཏ་
ས་འཛིན་གྱི་ར་བར་ཡང་ལྟ་སྐྱོང་བྱེད་དགོས་པ་རེད། ཁོ་ནི་རྒྱལ་པོ་ཡིན་པས་ན། སྟག་ཁྱི་
ཁྱུའི་འཁྲིས་ནས་འགྲོ་དུས། ཁོས་རྔམ་རྔམ་རྫིག་རྫིག་བྱས་ནས་དེ་ཚོ་མིག་ནང་རྩ་བ་ནས་
འཇོག་བགྱི་མེད་ཅིང་། ཨ་ཅེ་འདྲ་པོ་ཞེས་པ་དང་ཨི་ཙེ་བྷེལ་གཉིས་ལ་དེ་བས་སྣང་མེད་
བྱེད། ཁྲིམས་དཔོན་མི་ལེར་གྱི་ས་ཁོངས་སུ་གནམ་ལ་འཕུར་མཁན་ཡིན་ནའང་འདྲ། ས་
ལ་འཛུལ་མཁན་ཡིན་ཡང་རུང་། མི་དང་བཅས་པ་ཚང་མར་ཁོས་ཐེ་ཇུས་བྱེད་པ་རེད།
ཁོའི་ཕ་ཨེལ་མེ་ནི་སི་ཊུད་བྷ་ཎེ་དྷེའི་རྒྱུད་ཀྱི་ཁྱི་སྟོབས་ཆེན་ཞིག་ཡིན་པ་དེས་དེ་སྔ་
ཁྲིམས་དཔོན་དང་འབྲལ་མེད་བྱེད་པ་དང་། པཱ་ཁེས་ཀྱང་ཕ་མེས་ཀྱི་གཟི་བརྗིད་གཏོད་རྒྱུ་
ལས་ལ་བསྐོས་པ་རེད། ཁོའི་ཨ་མ་སད་ཕོ་ནི་སེ་ཀ་ལན་ཊེའི་ལུག་ཁྱི་ཡིན་སྟབས། གཟུགས་
སྟོབས་ཆེན་པོ་མེད་ལ་ལྗིད་ཚད་ལ་སྤམས་བརྒྱ་དང་བཞི་བཅུ་ལས་མེད། མ་གཞི་དེ་འདྲ་
ཡིན་ན་ཡང་། གཟུགས་པོའི་ལྗིད་ཚད་སྤམས་བརྒྱ་དང་བཞི་བཅུའི་སྟེང་དུ། གནས་
མཐོ་ས་སྐྱིད་ཀྱི་བརྗིད་ཟིལ་བསྣན་པ་དེས་ཁོའི་ལུས་ནས་རྒྱལ་པོའི་ཉམས་ཤིག་མངོན་
པར་བྱེད། སྐྱེས་དུས་ནས་ལོ་བཞི་ལ་མ་སོན་གྱི་བར་དུ། ཁོས་ཕུན་སུམ་ཚོགས་པའི་སྐུ་
དྲག་གི་འཚོ་བ་ཁོ་ན་སྐྱེལ་བཞིན་ཡོད། མ་གཞི་གྲོང་གསེབ་ཀྱི་མི་དྲག་དང་འདྲ་བར་
ཁྲོན་པའི་མཐིལ་གྱི་སྦལ་པའི་རྣམ་ཐར་བསྐྱངས་ཏེ། ཁོ་པ་རང་མཐོང་དང་རང་ཤེད་ཚ་
པོ་ཡོད་ན་ཡང་། གང་ལྟར་ཁོ་པ་ཁང་པའི་ནང་དུ་འཛུལ་ནས་ཟ་རྒྱུ་ཁོ་ན་ལས་མི་ཤེས་
མཁན་ལ་གྱུར་མེད། རྔོན་རྒྱག་སོགས་ཕྱི་རོལ་གྱི་བྱེད་སྒོས་ཁོ་ལ་ཤ་ཐོལ་པ་སྐྱེས་མེད་པ་
དང་། ངར་མདོང་ཤེད་དང་ལྡན་ཞིང་། ཆུ་རྩེད་ལ་དགའ་བ་དེ་ཡང་ཁོ་པའི་ལུས་པོ་གསོ་
སྦྱོང་གི་སྨན་མཆོག་ཅིག་ཏུ་གྱུར་ལ། དེ་ནི་ཆུ་གྲང་མོའི་ཁྲུས་ལ་སྤྲོ་བའི་ལུས་སྟེང་ནས་ར་
སྤྲོད་ཐེངས་མང་བྱུང་བ་རེད།
སྤྱི་ལོ1897ལོའི་སྟོན་ཁར། ཁོ་ལོན་དྷེ་ཁེའི་གསར་རྙེད་ཀྱིས་ས་སྟེང་གི་སྐྱེས་པ་ཚང་
མ་བྱང་ཕྱོགས་ཀྱི་འཁྱག་ཐང་དུ་འདྲེན་སྐབས། པཱ་ཁེས་འཚོ་བ་དེ་ལྟར་སྐྱེལ་བཞིན་ཡོད།
པཱ་ཁེས་ཚགས་པར་མི་ལྟ་ལ། ལྡུམ་ར་བ་ལས་རོགས་མན་ནེ་ཨེལ་ཟེར་མཁན་དེ་ནི་དུག་
གི་མེ་ཏོག་ལྟ་བུའི་མི་ངན་ཞིག་ཡིན་པ་ཤེས་བགྱི་མེད། མན་ནེ་ཨེལ་ལ་སྐྱོབ་ཐབས་དང་
བྲལ་བའི་དགའ་དད་ཅིག་ཡོད་པ་ནི། ཁོ་ཀྲུང་གོའི་ལུགས་ཀྱི་རྒྱན་འགྱེད་ལ་དགའ་བ་མ་
ཟད། རྒྱན་པོ་འགྱེད་ཕྱིན་ཀླད་ལ་བཀར་ནས་ཨུ་ཚུགས་མཐར་སྐྱེལ་བྱ་རྒྱུར་དགའ་བས་ན།
ཆག་སྒོ་མགོ་ཐོག་ཏུ་འབབ་རྒྱུ་གཏན་ཁེལ་རེད། ཀླད་ལ་བཀར་ནས་ཨུ་ཚུགས་མཐར་སྐྱེལ་
བྱེད་པར་དངུལ་མང་པོ་དགོས་པ་དང་། ལྡུམ་ར་བ་ལས་རོགས་ཤིག་གི་ཡོང་འབབ་ཀྱིས་ནི་
བཟའ་མོ་དང་ཕྲུ་གུ་ཁྱུ་གཅིག་གསོ་བར་ཡང་ལས་སླ་པོ་མེད།
མན་ནེ་ཨེལ་ངོ་ལོག་པར་གྱུར་པའི་དགོང་མོ་དེ་པཱ་ཁེས་བརྗེད་ཐབས་མེད། དེ་ཉིན་
ཁྲིམས་དཔོན་ནི་ཨ་རིའི་རྒུན་འབྲུམ་འདེབས་འཛུགས་མཐུན་ཚོགས་ཀྱི་ཚོགས་འདུ་ཞིག་
ལ་ཞུགས་པར་ཕྱིན་པ་དང་། བུ་ཚོ་ནི་ལུས་རྩལ་འགྲན་ཚོགས་གྲབས་གཉེར་བྱེད་པར་བྲེལ་
ཞིང་། མན་ནེ་ཨེལ་དང་པཱ་ཁེ་གཉིས་ཟས་ཤིང་ར་བ་བརྒྱུད་ནས་འགྲོ་བ་རིག་མཁན་མ་བྱུང་
བ་དང་། པཱ་ཁེའི་བསམ་པར་ནི་འཆམ་འཆམ་བྱེད་པར་འགྲོ་བ་ཙམ་རེད་སྙམ། ཁོ་གཉིས་
ལག་བརྡ་བྱས་ནས་རླངས་འཁོར་བསྒུག་སའི་ས་ཚུགས་སློབ་གླིང་སྤྱི་གླིང་ཟེར་བ་ཞིག་
ཏུ་ཡོང་བ་མཐོང་མཁན་གཅིག་བྱུང་བ་དེས་མན་ནེ་ཨེལ་དང་ཁ་བརྡ་བྱེད་ཅིང་། ལག་པ་
བཞིའི་ནང་དུ་དངུལ་ཊམ་གྱི་སིང་སྒྲ་གྲག
རྒྱུས་མེད་ཀྱི་མི་དེས་ཧང་རྒྱག་ཧ་ཅང་ཚ་པོའི་ངང་། “ཐག་པས་སྡོམ་ཙམ་ཡང་མ་
བྱས་པར་རྩིས་སྤྲོད་མཁན་ཡིན་ནམ” ཞེས་ཟེར། མན་ནེ་ཨེལ་གྱིས་ཐག་པ་སྦོམ་པོ་ཉིས་ཆ་
བྱས་ཏེ་སྐེ་ཕྲུལ་གྱི་འོག་ནས་པཱ་ཁེའི་སྐེ་ལ་གཡོགས།
རྒྱུས་མེད་ཀྱི་མི་དེས “དམ་དྲགས་ན་ཁོས་དབུགས་གཏོང་ཐུབ་བགྱི་མ་རེད” ཅེས་
སྡུག་བཤད་མུག་བཤད་ངང་རྩིས་བླངས།
པཱ་ཁེས་ལ་རྒྱ་མ་ཤོར་བའི་སྒོ་ནས་ཐག་པ་དེ་བསྐོན་དུ་བཅུག དོན་དེ་ཁྱད་མཚར་
པོ་ཞིག་ཡོད་ན་ཡང་། ཁྱིས་རང་ཉིད་ཀྱི་བློ་གྲོས་ལས་འདས་པའི་མི་རྒྱུས་ཡོད་ཅན་ལ་བློ་
གཏད་བཅོལ་བགྱི་ཡོད་སྟབས་ཁོས་ཀྱང་དེ་ལྟར་བྱས། ཐག་པ་དེ་རྒྱུས་མེད་ཀྱི་མི་དེའི་ལག་
པར་སྤྲོད་དུས། ཁོས་ད་དུང་འཇིགས་སྐུལ་གྱི་ང་རོ་ཐེངས་གཅིག་བསྒྲགས་ནས་ཁོ་དགའ་
པོ་རང་མ་བྱུང་ཚུལ་མཚོན་པར་བྱས་ཤིང་། དེ་ལྟར་བྱས་ན་གོ་ཆོད་ངེས་ཡིན་པར་ཁོ་ཡིད་
ཆེས་ཡོད། བསམ་ཡུལ་ལས་འདས་པ་ཞིག་ལ་ཐག་པ་དེས་སྐེ་དམ་པོར་བསྡམས་ནས་ཁོ་
དབུགས་གཏོང་མི་ཐུབ་པ་བཟོས། ཁོ་རབ་ཏུ་ཁྲོས་ནས་མཆོངས་ཁར་མི་དེས་ཁོའི་སྐེ་དམ་
པོར་བསྡམས་པ་དང་། བྱང་ཆུབ་པའི་སྒོ་ནས་ཁོ་ས་ལ་བསྒྲིལ་ཏེ། སྙིང་རྗེ་སྤུ་ཙམ་ཡང་མེད་
པར་ཐག་པས་དམ་པོར་བཀྱིགས། པཱ་ཁེས་སྨྱོ་བ་བཞིན་དུ་རོ་ཤད་དང་། མགོན་མེད་ངང་
དབུགས་རབ་ཏུ་འཚང་ཞིང་ལྕེ་ཡང་ཕྱི་ལ་ཐོན། ཁོ་ཆེན་པོ་དེ་འདྲ་ཆགས་ན་ཡང་མིས་
རྡེག་རྡུང་དེ་འདྲ་གཏོང་མྱོང་མེད། རིམ་པས་ཁོ་ཤུགས་ཟད་ཅིང་མིག་གཉིས་རབ་རིབ་ཏུ་
གྱུར་ལ། མི་དེ་གཉིས་ཀྱིས་ཁོ་མེ་འཁོར་གྱི་ནང་དུ་འཁྱེར་ནས་ཅ་ལག་འཇོག་འཁོར་ནང་
དུ་འཕེན་དུས། ཁོ་པ་སྔ་ས་ནས་དྲན་མེད་དུ་གྱུར་ཟིན།
ཡང་བསྐྱར་དྲན་པ་སོས་དུས། རང་ཉིད་མེ་འཁོར་འཁྱར་འཁྱོར་ཞིག་གི་ནང་དུ་ཡོད་
པ་ཁོས་རབ་རིབ་ངང་ཚོར་ཞིང་ལྕེ་ལ་ཟུག་གཟེར་བརྒྱབ། མེ་འཁོར་གྱི་མགོ་དེས་ལམ་ཁ་
དབྲག་ཏུ་སླེབས་དུས་ཀྱི་རྣ་བར་གཟན་པའི་རླངས་དུང་གི་སྒྲ་སྒྲོག་པ་ཐོས་པ་དང་། ཁོས་
གཞི་ནས་རང་ཉིད་གང་དུ་ཡོད་པ་ཤེས། ཁོས་རྟག་པར་ཁྲིམས་དཔོན་དང་མཉམ་དུ་ཕྱོགས་
ལ་འགྲོ་མྱོང་ཡང་དོད་སྐྱེལ་འཁོར་ལོར་སྡོད་མྱོང་མེད། ཁོས་མིག་གདངས་པ་དང་། ཁོགས་
ཐབས་དང་བྲལ་བའི་ཁོང་ཁྲོའི་མེ་ལྕེ་འབར་བ་དེ་ནི་བཙན་ཁྲིད་འོག་ཚུད་པའི་ས་བདག་
མི་དབང་རྒྱལ་པོ་ཞིག་དང་མཚུངས། མི་དེ་མཆོངས་ཡོང་ནས་ཁོའི་སྐེ་སྡོམ་རྩིས་བྱས་ཀྱང་
ཁོས་སྔོན་ལ་སོ་བཏབ། ཁོས་མི་དེའི་ལག་པར་སོ་བཏབ་ནས། སྐེ་བསྡམས་ཏེ་དྲན་མེད་དུ་
བརྒྱལ་རྗེས་གཞི་ནས་ཁ་ནས་གློད།
དོད་སྐྱེལ་མཁན་གྱིས་དམར་འཛིང་གི་སྒྲ་ཐོས་ནས་ཡོང་བ་ན། མི་དེས་ཤ་རུས་མཉམ་
འདྲེས་ཀྱི་ལག་པ་རྒྱབ་ཏུ་སྦས་ཏེ། “ཨ་ཙི། ནད་ལོག་བརྒྱབ་བཞག་ལགས། སྦྱིན་བདག་
གིས་ང་ཁོ་སན་ཧྥོ་རན་སི་སེ་ཁོར་སྐྱེལ་བར་བཏང་ནས་ཕ་གིར་ཕྱུགས་རིགས་སྨན་པ་
མཁས་པ་ཞིག་ཡོད་པ་དེས་བཅོས་ཐུབ་ཟེར་བགྱི་འདུག” ཅེས་བཤད།
སན་ཧྥོ་རན་སི་སེ་ཁོའི་མཚོ་འགྲམ་གྱི་ཆང་ཁང་ཞིག་གི་རྒྱབ་ཁང་ཆུང་ཆུང་གི་ནང་
དུ། མི་དེས་ཁ་མཁས་ཚིག་སྙན་ངང་ཉིན་དེར་མཚན་འགྲུལ་ཇི་ལྟར་བྱས་ལུགས་ལན་
གཅིག་བཤད།
ཁོས་མོས་པོ་རང་མ་བྱུང་བའི་སྒོ་ནས། “ང་ལ་སྒོར་ལྔ་བཅུ་ལས་རག་མ་བྱུང” ཞེས་
དང་། “རྗེས་མ་སྒོར་ཆིག་སྟོང་སྤྲད་ན་ཡང་ངས་བྱེད་བགྱི་མིན” ཞེས་བཤད།
ཁོའི་ལག་པར་དཀྲིས་པའི་ལག་རས་ལས་ཁྲག་འཛིར་ཡོང་བ་དང་། གུ་ཐུང་གཡས་པ་
ལོང་ཚིགས་ནས་པུས་མོ་བར་དབྲལ་ཡོད།
ཆང་ཁང་གི་སྦྱིན་བདག་གིས “ལྟས་ཕྲུག་ཁོས་དངུལ་ག་ཚོད་འཁྱེར་སོང་ངམ”
ཞེས་དྲིས།
མི་དེས “སྒོར་བརྒྱ་བླངས་སོང་། སྐར་ལི་གཅིག་ཀྱང་གཅོག་ཐབས་མི་འདུག”
ཅེས་བཤད།
ཆང་ཁང་གི་སྦྱིན་བདག་གིས་རྩིས་རྒྱག་བཞིན་དུ “བྱས་ན་སྒོར་བརྒྱ་དང་ལྔ་བཅུ་
རེད་པོ” ཞེས་དང་། “རི་བ་འདུག དེ་འདྲ་མ་རི་ན་ང་གླེན་པ་རེད” ཅེས་བཤད།
བཙན་ཁྲིད་བྱེད་མཁན་དེས་ཁྲག་གིས་འཚོས་པའི་ལག་རས་བཀྲོལ་ནས། ཤ་དང་
པགས་པ་ངོ་མི་ཤེས་པར་གྱུར་པའི་ལག་པར་ལྟ་ཙམ་བྱས་ཏེ། “ང་ལ་ཁྱི་སྨྱོན་གྱི་ནད་འགོས་
ཡོད་བགྱི་རེད” ཅེས་བཤད།
ཆང་ཁང་གི་སྦྱིན་བདག་གིས་གད་མོ་ཧ་ཧ་ཞེས་དགོད་བཞིན་དུ། “འགོས་ཡོད་ངེས་
རེད། ཁྱོད་རང་མ་གཞི་ནས་འགེགས་གསོད་གཏོང་སྒྲོམ་གྱི་སྟེང་དུ་སྐྱེལ་དགོས་ངེས་ཤིག་རེད།
འོ་ལེགས་སོ། །སྡུག་གཞུག་མ་བུད་ཀྱི་གོང་དུ་ང་ལ་ལག་པ་ཞིག་གཡར་རོགས” ཞེས་བཤད།
པཱ་ཁེ་སྐེ་བསྡམས་ནས་ཤི་མིན་རོ་མིན་ཆགས་ཤིང་ཟ་རི་ཟི་རིར་གྱུར་ལ། མིད་པ་དང་
ལྕེ་ལ་ན་ཟུག་བཟོད་མི་ཐུབ་པ་བཏང༌། ཁོས་འགོག་རྒོལ་བྱེད་བསམས་ཀྱང་། ཁོ་ལ་རྡོག་
རྫིས་གཏོང་མཁན་གྱིས་བརྡུང་གིན་དང་བཙིར་གྱིན་བྱས་ནས་ཤི་མིན་རོ་མིན་བཟོས་
མཐར། ཁོ་ཚོས་པཱ་ཁེའི་སྐེ་ཡི་ཟངས་ཀྱི་འཕྱང་འཕྲུལ་སྦོམ་པོ་དེ་སག་རྡར་གྱིས་བཅད་རྗེས།
ཐག་པ་བཀྲོལ་ནས་ཁོ་གཟེབ་དང་འདྲ་བའི་པང་ལེབ་ཀྱི་སྒམ་ཞིག་གི་ནང་དུ་འཕངས།
པཱ་ཁེའི་རང་བརྩིའི་བསམ་པར་ཕོག་ཐུག་འཁེལ་བ་དང་། ཁོ་རབ་ཏུ་ཁྲོ་བཞིན་དུ་སྒམ་
གྱི་ནང་དུ་ནམ་མ་གསལ་གྱི་བར་སྡོད་དགོས་ཐུག དེ་ཡང་སྙིང་ཅི་ཞིག་བྱས་མིན་ཁོས་མགོ་
མ་འཚོས། རྒྱུས་མེད་ཀྱི་མི་དེ་ཚོས་ཁོ་ཅི་བྱེད་དུ་འཇུག་འདོད་པ་ཡིན་ནམ། ཁོ་ཤིང་གི་
གཟེབ་དྲ་དེའི་ནང་དུ་འཇུག་དོན་ཅི་ཡིན་ནམ། ཁོས་སྔོན་རྒྱུ་རྗེས་དྲན་མ་ཤེས་རུང་ཆག་
སྒོ་མགོ་ཐོག་ཏུ་བབས་གྲབས་ཡོད་སྣང་རབ་རིབ་ངང་འཆར་ཞིང་ཡིད་སེམས་མུག་པར་
གྱུར། དེ་ཉིན་གྱི་དགོང་མོ། ཁང་ཆུང་གི་སྒོ་ལས་ཙིར་སྒྲ་གྲག་མ་ཐག་ཏུ་ཁོ་ཧོབ་ལངས་བྱས་
ཤིང་། ཁྲིམས་དཔོན་ནམ་ཡང་ན་ཁྲིམས་དཔོན་ཁྱིམ་གྱི་ཕྲུ་གུ་ཚོ་འཛུལ་ཡོང་རོགས་བྱས་ན་
སྙམ་མོད། འོན་ཏེ་ཐེངས་ངོ་རེ་བཞིན་ཚང་མར་ངོ་གདོང་ཚིལ་གྱིས་ཁེངས་པའི་ཆང་ཁང་
གི་སྦྱིན་བདག་དེ་ཁོ་ན་ཡིན་པ་དེས་གླང་ཚིལ་གྱི་ཡང་ལཱ་གསལ་ལ་མ་གསལ་ཞིག་འཁྱེར་
ནས་ལྟ་ཞིབ་བྱེད་པར་ཡོང་། ཐེངས་རེ་བཞིན་དུ་པཱ་ཁེའི་སྤྲོ་བས་བརྟས་པའི་སྐད་སྒྲ་ཁ་ནས་
མ་ཐོན་གྱི་གོང་ལ་ཟུག་སྒྲ་དྲག་པོ་སྨྱོ་བ་ལྟ་བུར་གྱུར།
ཆང་ཁང་གི་སྦྱིན་བདག་གིས་ཁོ་ལ་ཁ་ཡ་མ་བྱས། ཞོགས་པ་མི་ཕོ་བཞི་ཁང་པར་
འཛུལ་ནས་སྒམ་བཀྱག མི་དེ་བཞིའི་གྱོན་གོས་ནི་རལ་རྡོལ་དང་སྐྲ་ལོ་ནི་ཟང་ཟིང་ཡིན་
པ་དེར་ཕར་ལ་ལྟ་དུས་ངན་མདོག་ཁ་བར་སྣང་། པཱ་ཁེས་ཁོ་ཚོ་དེ་བས་ངན་པ་ཡོད་ཤག་
གིས་གཟེབ་མའི་ནང་ནས་ཁོ་ཚོར་ཟུག་སྒྲ་དྲག་པོ་བསྒྲགས། ཁོ་ཚོས་དགོད་ཀྱིན་དུ་དབྱུ་གུ་
བརྐྱངས་ནས་གང་བྱུང་དུ་བཙུགས་ཡོང་བས། པཱ་ཁེས་སོ་འདེབས་སྡེར་ཤད་བྱས། མི་ངན་
དེ་ཚོས་རྐང་བཙུགས་ནས་དེ་འདྲ་བྱེད་དུ་འཇུག་བགྱི་ཡོད་པ་ཁོས་ཧ་གོ་རྗེས་ཁྲོ་འཚུབ་
འཚུབ་ངང་ཉལ་ནས་བསྡད། སྒམ་དེ་དོས་འཁོར་ཞིག་ནང་བཅུག་པ་དེ་ནས་བཟུང་སྟེ། ཁོ་
དང་བཙོན་སྒྲོམ་དེ་ལག་རྒྱུད་བར་མེད་བྱས། སྔོན་ལ་མངགས་འདྲེན་ཁང་གི་མིས་ལྟ་རྟོག་
བྱས་ནས་དོས་འཁོར་གཞན་ཞིག་ནང་བཅུག་རྗེས། གཡབ་མེད་ཤིང་རྟ་ཞིག་གིས་ཁོ་དང་
ཅ་ལག་མཉམ་དུ་བསྲེས་ཏེ་འཁོར་གྲུ་ཞིག་ནང་བཅུག་ཅིང་། སླར་ཡང་ཤིང་རྟས་གྲུ་ནས་མེ་
འཁོར་འབབ་ཚུགས་ཆེན་པོ་ཞིག་ཏུ་དབོར་མཐར་མགྱོགས་འཁོར་ཞིག་ནང་བསྐྱལ།
མེ་འཁོར་གྱི་མགོ་ནས་འུར་སྒྲ་སྒྲོག་བཞིན་དུ་མགྱོགས་འཁོར་དེ་དྲུད་ནས་ཉིན་
མཚན་བཞི་ཕྱིན། ཉིན་མཚན་བཞི་པོ་དེའི་རིང་པཱ་ཁེར་བཟའ་འཐུང་གང་ཡང་རག་མེད།
ཐོག་མའི་དུས་སུ། མེ་འཁོར་གྱི་འཕྲིན་སྐྱེལ་བས་མ་འདྲིས་འདྲིས་མདོག་བྱེད་པར་ཡོང་བ་
ན། ཁོང་ཁྲོས་རབ་ཏུ་བཟི་བའི་པཱ་ཁེས་ཁོ་ཚོར་གཏད་དེ་ཟུག་སྒྲ་དྲག་པོ་བསྒྲགས། འཕྲིན་
སྐྱེལ་བ་ཚོས་འཁོན་ལན་སློག་ཆེད་དུ་ཁོ་ལ་བརྙས་བརྐོ་བྱེད་པར་མཉམ་དུ་ཡོང་། པཱ་ཁེའི་
ལུས་ཡོངས་འཁྲུག་འཁྲུག་ཏུ་འདར་ཞིང་། ཁ་ཆུ་འཐོར་གྱིན་དུ་གཟེབ་དྲར་ཡང་ནས་ཡང་
དུ་བརྡུང་རིམ་བཞིན་དུ་མི་དེ་ཚོའི་ཁྲེལ་དགོད་དང་ངན་སྨྲས་ཐེངས་རེ་འཕོག ཁོ་ཚོས་ཁྱི་
སྐད་དང་། ཞི་མིའི་སྐད་དང་། དཔུང་ལག་རྡེབ་བཞིན་བྱ་སྐད་ཀྱི་ལད་མོ་བཅས་ཡུད་ཙམ་
རེ་བྱས། ངང་ཚུལ་དེ་ལྟ་ཤིན་ཏུ་ནས་སྐྱུག་བྲོ་བ་པཱ་ཁེས་ཤེས་པ་དེས་ཁོའི་རང་བརྩིར་གནོད་
འཚེ་དེ་བས་ཆེ་བ་འཕོག་ནས་ཁོང་ཁྲོའི་རྦ་རླབས་ཇེ་མཐོ་ཇེ་མཐོར་ཕྱིན། བཀྲེས་ལྟོགས་
ཀྱིས་མནར་བ་བཟོད་ཐུབ་པར་ཆ་བཞག་ནའང་ཆུ་མ་རག་པ་དེས་ཁོ་པ་སྡུག་པོ་ཚད་མེད་
མྱོང་དགོས་བྱུང་ཞིང་། སེམས་ནང་ཁོང་ཁྲོའི་མེ་ལྕེ་སྨྱོ་བ་བཞིན་དུ་འབར། སྡུག་གཅོད་དེ་
རིགས་ཀྱིས་པཱ་ཁེའི་ཤིན་ཏུ་ནས་སྐྱེན་པའི་ཚོར་བའི་དབང་རྩ་འགྲེངས་པ་དང་། ཁོའི་ལུས་
ཡོངས་ཚ་གདུག་ཆེ་བ་དང་མིད་པ་སྐམ་ཞིང་སྐྲངས་གཟེར་བཟོད་པར་དཀའ།
སྐེ་ལ་ཐག་པ་མེད་པ་ཁོ་ནས་ཁོ་དགའ་བ་སྐྱེ་བར་བྱེད། ཐག་པ་ཡོད་དུས་ཁོ་ཚོར་ཁེ་
བཟང་རག་བགྱི་ཡོད་པས་ན། ད་ཆ་ཐག་པ་མེད་པས། ལྟས་ངན་དེ་ཚོར་ཁོས་བཟོ་ལྟ་སྤྲོད་
རྒྱུ་གཏན་ཁེལ་རེད། ཁོ་ཚོས་ཡང་བསྐྱར་ཐག་པ་གཞན་ཞིག་འཆིང་ཐབས་དང་བྲལ།
ཁོས་བསམ་བློ་སྔ་ས་ནས་བཏང་ཟིན། ཉིན་མཚན་བཞི་ཏག་ཏག་ཁོ་ལ་ཟ་རྒྱུ་འཐུང་རྒྱུ་ཅི་
ཡང་རག་མེད་སྟབས། ཉིན་མཚན་བཞི་པོ་དེའི་ནང་བསགས་པའི་ཁོང་ཁྲོའི་མེ་ལྕེ་དེ་སུ་
དང་སྔོན་ལ་ཐུག་ནའང་སྡུག་གྱོང་རེད། ཁོ་ནི་མིག་གཉིས་དམར་པོ་ཆགས་པའི་སྨྱོ་འདྲེར་
གྱུར་པས་ན། སྐུ་ངོ་ཁྲིམས་དཔོན་གྱིས་ཁོ་མཐོང་ན་ཡང་ངོ་ཤེས་དཀའ་བར་གྱུར་ཉེན་ཡོད།
མེ་འཁོར་སི་ཨད་ཐོལ་ལ་འབྱོར་བ་དང་། ཁོ་མེ་འཁོར་ནས་འབེབས་མཁན་འཕྲིན་སྐྱེལ་བ་
ཀུན་ལྷོད་ཤིག་ཤིག་ཏུ་གྱུར།
མི་བཞིས་གཟབ་གཟབ་སིལ་སིལ་ངང་སྒམ་མེ་འཁོར་ལས་དབབ་སྟེ། ཕྱོགས་བཞིར་
གྱང་མཐོན་པོས་བསྐོར་བའི་སྒོ་ར་རྒྱབ་མ་ཆུང་ཆུང་ཞིག་ནང་འཁྱེར། སྟོད་གོས་སྤུ་མ་དམར་
པོ་གོང་པ་ལྷག་ལྷུག་ཅན་གྱོན་པའི་མི་རྒྱགས་པ་གཟུགས་ཐུང་ཞིག་ཐོན་ཡོང་། ཁོས་ཤིང་རྟའི་
ཁ་ལོ་བར་ཤོག་བྱང་ཞིག་ལ་བྱུང་འཛིན་བྲིས། པཱ་ཁེའི་བསམ་པར་དེ་ཡང་དགྲ་ཡ་གསར་པ་
ཞིག་རེད་སྙམ་ནས་རླུང་འཚུབ་འཚུབ་ངང་གཟེབ་དྲར་མཆོངས། མི་དེས་གྲང་ཤུར་ཤུར་ངང་
གད་མོ་ཞིག་བགད་རྗེས། སྟ་གྲི་ཞིག་དང་དབྱུག་རིང་ཞིག་འཁྱེར་ཡོང་།
ཁ་ལོ་བས “ཁོ་ད་ལྟ་འདོན་མཁན་ཡིན་ནམ” ཞེས་དྲིས།
མི་དེས “འོ་ཡིན” ཞེས་ལན་བཏབ་རྗེས། སྟ་གྲིས་སྒམ་གྱི་སྲུབས་ཀ་གཤགས་ཤིང་
བཏེགས།
སྒམ་འཁྱེར་ཡོང་མཁན་བཞི་པོ་ལམ་སང་སོ་སོར་གྱེས་ཏེ། སོ་སོས་གྱང་སྟེང་དུ་གནས་
བཅའ་ས་རེ་བཙལ་ནས་ལྟད་མོ་བལྟ་རྒྱུ་བསྒུགས། པཱ་ཁེས་ཞིག་ལ་ཁད་ཀྱི་སྒམ་ནང་དུ་
ས་མཆོངས་གནམ་མཆོངས་དང་། སྡེར་ཤད་དང་སོ་འདེབས་བྱས། ཕྱི་ནས་སྟ་གྲི་གང་དུ་
གཞུས་རུང་ཁོ་དེ་གར་མཆོངས། ཁོས་ཟུག་སྒྲ་དང་ང་རོ་དྲག་པོ་སྒྲོག་པར་བྱེད་ཅིང་། ངང་
སྒུག་བྱེད་ལོང་མེད་པའི་སྒོ་ནས་བཙོན་ར་ལས་ཐར་བ་བྱེད་བསམས་ཤིང་། གོས་དམར་
ཅན་དེས་ནི་ངོ་མདོག་མི་འགྱུར་ལ་ཁ་ཡང་མི་གྲག་པར་བློ་རྩ་བརྟན་པོས་པཱ་ཁེ་གཟེབ་དྲའི་
ནང་ནས་འདོན་རྩིས་བྱས།
མི་དེས “འོ་ལེགས་སོ། །གདོན་འདྲེ་མིག་དམར་ཁྱོད་ཡིན་ན” ཞེས་བཤད། ཁོས་
སྒམ་ལ་སྲུབས་ཆེན་ཞིག་གཤགས་ནས། པཱ་ཁེ་ཐོན་དུ་བཅུག་རྗེས། སྟ་གྲི་བསྐྱུར་ནས་དབྱུག་
རིང་ལག་པ་གཡས་པར་སྤྲད།
དེ་དུས་པཱ་ཁེ་དངོས་གནས་ཚིག་པ་ཟ་ཐག་ཆོད། ཁོས་ལྟག་སྤུ་གྱེན་ལ་གཟེངས་པ་
དང་། ཁ་ནས་ལྦུ་བ་འཐོར་བར་བྱེད་ཅིང་། མིག་གཉིས་དམར་རྐྱང་ཆགས་པ་དེ་ལས་ཁྲོ་
ཉམས་མངོན་པར་བྱེད་ཀྱིན་ལུས་ཀྱི་ཤེད་ཤུགས་ཡོངས་རྫོགས་བཏོན་ནས། ཉིན་མཚན་
བཞི་བཙོན་འཇུག་བྱས་པའི་ཁོང་ཁྲོའི་མེ་ལྕེ་འབར་བཞིན་དུ་མི་དེ་ལ་མཆོངས། འོན་ཏེ་
སོ་འདེབས་མ་ཐུབ་གོང་ནས་པཱ་ཁེར་བར་སྣང་དུ་གློ་བུར་རྡུང་རྡེག་ཅིག་འཁེལ་མ་ཉིད་དུ་
ཁོའི་རྒོལ་ཤུགས་ཉམས་པར་གྱུར། ཁོ་ནི་ན་ཟུག་མ་བཟོད་པར་ཁ་འདར་ཤིང་ལོ་གཡོ་གཡོ་
དང་སོ་སྒྲ་གྲོ་ཡོས་འཆའ་འཆའ་ཤོར་ནས། འགྲེ་ལྡོག་གཅིག་བརྒྱབ་སྟེ་སྒལ་ཟུར་ཐུར་ལ་
གཏད་ནས་ས་ལ་བརྡབས། པཱ་ཁེ་ཆེན་པོ་དེ་འདྲ་ཆགས་རུང་དབྱུག་རྡུང་འཁེལ་མྱོང་ཡེ་
ནས་མེད་སྟབས། དབྱུག་པའི་རོ་བྲོ་མྱངས་མྱོང་མེད། ཁོའི་ཁ་ནས་ཐོན་ལ་ཁད་ཀྱི་ཟུག་སྒྲ་
དེ་བཙིར་སྐད་ལ་གྱུར་པ་དང་། རྐང་པ་བརྟན་པོར་ཚུགས་རྗེས་སླར་ཡང་མཆོངས་པས་
ཡང་བསྐྱར་ས་ལ་བརྡབས། ད་ཐེངས་ཁོས་དབྱུག་པའི་དྲག་ཤུལ་ཧ་གོ་ན་ཡང་ད་དུང་དཔའ་
ཆག་མེད། ཁོས་ཡང་ནས་ཡང་དུ་མཆོངས་ཚད་ལ་རྡུང་རྡེག་འཁེལ་ཏེ། བསྟུད་མར་དབྱུག་
པ་བཅུ་གྲངས་ཁ་ཤས་འཁེལ།
རྗེས་སུ་དབྱུག་པ་ཤུགས་ཆེན་གཅིག་འཁེལ་ཏེ་ཁོ་མགོ་འཐོམ་མིག་འཆོལ་དུ་གྱུར་
ནས། ཁོས་སྡུག་བསྲན་ཅི་ཐེག་ངང་ལངས་ན་ཡང་ཡང་བསྐྱར་མཆོང་མི་ཐུབ་པར་གྱུར།
ཁོ་འཁྱར་འཁྱོར་ངང་བུ་ག་དགུ་ནས་ཁྲག་ཐོན་པ་པགས་པ་སྙིང་རྗེ་པོའི་སྟེང་དུ་འཐོར་
ནས་གང་སར་འགོས། དེ་དུས་མི་དེས་མདུན་ལ་ཚུར་བསུས་ནས་ཁོའི་ངོ་ལ་གཏད་དེ་ཚ་
ཐག་ཆོད་གཅིག་གཞུས། པཱ་ཁེར་དབྱུག་རྡུང་གྲངས་མེད་འཁེལ་རུང་། ད་རེས་ནང་བཞིན་
གྱི་དྲག་ཤུལ་དེ་འདྲ་འཁེལ་མྱོང་མེད། ཁོས་སེང་གེས་ང་རོ་སྒྲོག་པ་བཞིན་དུ་སླར་ཡང་
མཆོངས་པ་ན། མི་དེས་དབྱུག་པ་ལག་པ་གཡོན་པར་སྤྲད་པ་དང་། ལག་པ་གཡས་པས་
དལ་དལ་ལྷོད་ལྷོད་ངང་པཱ་ཁེའི་མ་ལེ་མནན་ཏེ་མར་ལ་ཐེངས་གཅིག་བཙིར་བ་དང་། ཡང་
བསྐྱར་རྒྱབ་ལ་ཐེངས་གཅིག་བཙིར། དེ་ལྟར་བཙིར་རྐྱེན་པཱ་ཁེ་བར་སྣང་དུ་སྐོར་བ་གཅིག་
དང་ཕྱེད་ཀ་འཁོར་ཏེ་ས་ལ་འགྱེལ།
ཁོས་མཐའ་མར་ཐེངས་གཅིག་མཆོངས་པ་དང་། མི་དེས་ཁོག་ཏུ་སྦས་པའི་ཇུས་ངན་
ཞིག་བཏོན་ཏེ། པཱ་ཁེའི་ལུས་པོ་འཁུམས་ནས་ས་ལ་བརྡབས་ཏེ་དྲན་པ་འཐོར།
གྱང་སྟེང་གི་ལྟད་མོ་ལྟ་མཁན་གཅིག་གིས། “ངས་བཤད་མ་བྱུང་ངམ། ཁོང་ནི་ཁྱི་
འདུལ་མཁས་པ་རེད" ཅེས་འབོད་སྐད་འུད་སྒྲོག་ཅི་ཐུབ་བྱས།
ཁ་ལོ་བས “དེ་ལས་ནི་ཉིན་ལྟར་རྟ་འདུལ་བར་ཕྱིན་ན་ལེགས། གཟའ་ཉི་མར་ཡང་
ཐེངས་གཉིས་ཡོང་ཐུབ་བགྱི་རེད” ཅེས་ཤོད་ཀྱིན་དུ་ཁེབས་ལྡན་ཤིང་རྟར་འཛེགས་ནས་
རྟ་དེད་དེ་ཕྱིན།
པཱ་ཁེ་དྲན་པ་སོས་ན་ཡང་ཤེད་ཤུགས་ཟད་དེ་ཁོ་པར་ཉེས་རྡུང་འཁེལ་སར་ཁ་སྦུབ་
ལོག་ནས། མི་ཕོ་གོས་དམར་ཅན་དེར་མིག་ཧུར་རེར་བལྟ་རྒྱུར་ཟད།
མི་དེས “མིང་ལ་པཱ་ཁེ་ཟེར” ཞེས་ཆིག་ལབ་རྒྱག་བཞིན་དུ་ཆང་ཁང་སྦྱིན་བདག་གི་
འཕྲིན་ཡིག་ཀློག་པ་དང་། འཕྲིན་ཡིག་དེའི་ནང་དུ་སྒམ་དང་སྒམ་ནང་གི་ཅ་ལག་གཉིས་
ཀ་ཁོ་ལ་སྤྲད་པ་ཡིན་ཞེས་འཁོད་ཡོད། ཁོས་འཛུམ་མདངས་སྟོན་བཞིན་དུ “འོ་ལེགས་སོ།
།ཨ་ཕོ་པཱ་ཁེ་ལགས” ཞེས་དང་། “ད་གིན་ངེད་རང་གཉིས་ཀྱི་བར་ལ་འགལ་ཟླ་ཕྲན་བུ་
བྱུང་བ་དེར་སེམས་འཛིན་མ་བྱེད་ཅིག ངེད་རང་གཉིས་སོ་སོར་འཇོན་ཐང་གང་དང་གང་
ཡོད་པ་ད་ཆ་གསལ་པོ་ཤེས་པ་རེད། ཁྱི་བཟང་པོ་ཞིག་གྱིས་ཤིག ཁྱི་བཟང་ལ་བཟང་ལན་
འཁོར་བགྱི་རེད། ཡིན་པའི་ཁྱི་བཟང་དེ་མ་བྱས་ན། ངས་ཁྱོད་རང་གི་ནང་ཁྲོལ་ཚང་མ་
ཕྱིར་འདོན་བགྱི་ཡིན། ཐོས་སོང་ངམ” ཞེས་བཤད།
ཁོས་ཉེས་རྡུང་དྲག་པོ་བཏང་ཙམ་ཡིན་པའི་པཱ་ཁེའི་མགོ་ལ་གཞུ་ཙམ་བྱས་ཤིང་།
སྐྲག་སྣང་སྤུ་ཙམ་ཡང་མི་བྱེད། མི་དེས་ལག་པ་འཆང་བ་ན་པཱ་ཁེའི་སྤུ་རང་དབང་མེད་པར་
གཟེངས་ཡོང་ན་ཡང་ཁོས་བཟོད་སྒོམ་གྱིས་འགོག་རྒོལ་མ་བྱས་པ་རེད། མི་དེས་ཆུ་འཁྱེར་
བྱུང་བ་ལས་པཱ་ཁེས་ཤི་སོང་སྙམ་པ་བཏུངས་པ་དང་། མི་དེས་ཤ་རྗེན་འཁྱེར་བྱུང་བའི་ལག་
པ་ནས་པཱ་ཁེས་རྡོག་རེ་རེ་བཞིན་དུ་ཧབ་ཟ་བྱས།
པཱ་ཁེར་ཉེས་རྡུང་འཁེལ་ན་ཡང་ཁོ་ད་དུང་ཡི་ཐང་ཆད་མེད། དབྱུག་རིང་ཐོགས་པའི་མི་
ཕོའི་མདུན་དུ་ཁོ་ལ་ཐབས་ཤེས་ཅི་ཡང་མེད་པ་ད་ཐེངས་ཁོས་ཧ་གོ་བ་རེད། སླད་ཀྱི་ལོ་ཟླའི་
ནང་དུ་ཁོས་རྡོ་ལ་རི་མོ་བརྐོས་པ་ལྟར་བསླབ་བྱ་དེ་བསྡུ་ལེན་བྱས། དབྱུག་རིང་དེས་ཁོའི་བློ་
སྒོ་ཕྱེ་ནས། སྟོབས་དང་ལྡན་ན་རྒྱལ་པོར་འགྱུར་བའི་གནས་ལུགས་དེ་ཁོས་རགས་ཙམ་ཤེས་
པར་བྱས་ཤིང་། ཁོས་གནས་ལུགས་དེ་ནས་ཕྱེད་ཙམ་དང་ལེན་བྱས། འཚོ་བས་གདུག་རྩུབ་
ཀྱི་ངོ་རིས་རྣལ་མ་དེ་ལྟ་བསྟན་པར། ཁོས་འཇིགས་ཞུམ་སྤུ་ཙམ་ཡང་མེད་པའི་སྒོ་ནས་གདུག་
རྩུབ་ཀྱི་དངོས་ཡོད་ལ་གདོང་གཏད་བྱས་པ་དང་དུས་མཚུངས། སླར་ནི་ལྷན་སྐྱེས་ཀྱི་ནུས་
པའི་སྤྱང་གྲུང་ཡོངས་རྫོགས་སྤྱད་དེ་དེ་ལ་ཁ་གཏད་འཇལ།
ཉི་མ་རེ་རེ་བཞིན་འདས་པ་དང་། ཁྱི་ནི་གཅིག་རྗེས་གཉིས་མཐུད་དུ་འཁྲིད་ཡོང་
བ་དེ་ཚོའི་ཁྲོད་དུ། གཟེབ་མའི་ནང་དུ་བཅུག་པ་ཡོད་ལ། ཐག་པས་བཏགས་པ་དང་རྐྱེན་
ངན་སྡུག་ཁུར་བྱེད་མཁན་ཡོད་ཅིང་ཁོ་རང་གིས་ཐོག་མར་བྱས་པ་ནང་བཞིན་ཁོང་ཁྲོ་
མེ་ལྟར་འབར་མཁན་ཡོད་པ་དེ་ཚོ་རེ་རེ་བྱས་ནས་མི་ཕོ་གོས་དམར་ཅན་དེས་འཇུམ་
འཇུམ་བཟོས་པ་པཱ་ཁེས་མངོན་སུམ་དུ་མཐོང་། ཡ་ང་སྙིང་རྗེ་དང་བྲལ་བའི་འཁྲབ་སྟོན་
རེ་རེ་བཞིན་ལ་ཟུར་ལྟ་བྱས་པས། བསླབ་བྱ་ཕྲན་བུ་ཕྲན་བུ་རེ་བྱས་ནས་པཱ་ཁེའི་སེམས་
ཀྱི་གཏིང་ལ་ཟུག་པར་གྱུར། ལག་པར་དབྱུག་རིང་ཐོགས་པའི་མི་ཞིག་གི་གཏམ་སྤྱོད་ཚང་
མ་ནི་ཁྲིམས་ཡིན་པ་དང་། སྦྱིན་བདག་དེ་འདྲར་ངེས་པར་དུ་ཉན་དགོས་མོད། འོན་ཏེ་ངོ་
དགའ་སྤྲེལ་ལད་འཁྲབ་དགོས་པའི་ངེས་པ་ཡང་མེད། ཉེས་རྡུང་འཁེལ་བའི་ཁྱི་མང་པོས་
མི་ཕོ་དེའི་ལག་པར་ལྕེ་ལྡག་རྒྱག་བཞིན་མཇུག་མ་གཡུག་གཡུག་གིས་སྐྱབས་འཇུག་ཞུ་
བ་ཁོས་རིག་མྱོང་ཡང་། པཱ་ཁེ་སོ་སོ་ནི་དེའི་ཐད་ལ་ངོ་གནོང་མི་དགོས་པ་ཞིག་རེད། ཁྱི་
གཅིག་གིས་སྤྲེལ་ལད་ཀྱང་མ་འཁྲབ་ལ་ཁ་ལ་ཡང་མ་ཉན་པའི་འབྲས་བུར། དབང་བསྒྱུར་
དབང་ཆ་ཐག་གཅོད་བྱེད་པའི་འཐབ་རྩོད་ཀྱི་ཁྲོད་དུ་གཅེས་སྲོག་ཤོར་བ་ཡང་ཁོས་རིག་
མྱོང་བ་རེད།
རྒྱུས་མེད་ཀྱི་མི་ངོ་མདོག་སྣ་ཚོགས་པ་རྟག་པར་ཡོང་བ་དེ་ཚོས་ཁ་མཁས་འདྲ་ཆགས་
དང་ཁྲོས་པའི་རྣམ་འགྱུར་སྟོན་གྱིན་དུ་མི་ཕོ་གོས་དམར་ཅན་དེ་དང་སྐད་ཆ་བཤད་པར་
བྱེད། དངུལ་ལག་པར་རག་རྗེས། རྒྱུས་མེད་ཀྱི་མིས་ཁྱི་གཅིག་གམ་ཡང་ན་ཁ་ཤས་རེ་
འཁྲིད་ནས་འགྲོ་བར་བྱེད། ཕྱིན་ནས་ལོག་ཡོང་རྒྱུ་མེད་པའི་ཁྱི་དེ་ཚོ་ཡང་སྙིང་གང་དུ་
ཕྱིན་མིན་པྰ་ཁེས་ཤེས་པར་འདོད་ལ། དེ་བས་རང་ཉིད་ཀྱི་མདུན་ལམ་ཐད་སེམས་ཁྲལ་ཆེ་
ཞིང་། བདམས་ལུས་བྱེད་ཐེངས་ཚང་མར་ཁོའི་སེམས་ནང་སྐྱིད་སྣང་ཐེངས་རེ་འཆར།
མཐའ་མར་པཱ་ཁེར་སྐོར་བ་དེ་འཁོར་བ་རེད། ད་རེས་ཡོང་མཁན་དེ་ནི་སྐྱེས་པ་སྐམ་
ཙ་ར་གཟུགས་ཐུང་ཞིག་ཡིན་པ་དེས་དབྱིན་སྐད་འཁྱར་འཁྱོར་གོ་ལ་མ་གོ་ཞིག་བཤད་
པ་དེའི་དཀྱིལ་ལ་སྐད་ཅོར་ཤིན་ཏུ་སྐྱུག་བྲོ་པོ་ཁྱད་མཚར་མང་པོ་ཞིག་འདྲེས་ཡོད་པ་དེ་
རྣམས་པཱ་ཁེས་གསལ་པོ་གོ་བགྱི་མེད།
ཁོས་པཱ་ཁེ་མཐོང་བ་དང་ནམ་ལངས་པ་ལྟ་བུ་བྱུང་སྟེ། “ཤ་ཚ” ཞེས་དང་། “ཁྱི་འདི་
དངོས་གནས་ཡག་པོ་འདུག ལགས། གོང་ག་ཚོད་རེད” ཅེས་སྐད་བརྒྱབ།
མི་ཕོ་གོས་དམར་ཅན་དེས་ཁ་གསང་པོའི་ངང་། “སྒོར་མོ་སུམ་བརྒྱ་ཡིན་པ་དེ་ནི་
སྟེར་བ་དང་ཁྱད་མེད་རེད” ཅེས་དང་། “གང་ལྟར་དངུལ་ནི་གཞུང་གིས་གཏོང་བགྱི་ཡོད་
པས། ཁྱོད་ཀྱིས་སེམས་འཛིན་བྱེད་བགྱི་མ་རེད་པ། ཕེ་རའོ་ལགས” ཞེས་བཤད།
ཕེ་རའོ་ཡིས་ཁ་བགྲད་ཙམ་བྱས། ད་ཆ་ཁྱི་ནི་མ་ཐོབ་ཤིག་ཤིག་ཡིན་སྟབས་ཁྱི་གོང
འཕར་གང་ཐུབ་རེད། རིན་གོང་དེ་འདྲ་ཞིག་ལ་ཁྱི་དེ་འདྲ་ཞིག་ཉོ་ཐུབ་པ་དེ་ནི་དངོས་
གནས་གོང་མཐོན་པོ་མ་རེད། ཁ་ན་ཏ་སྲིད་གཞུང་གིས་གྱོང་འཁུར་མི་འདོད་ལ། ཡང་ནི་
གཞུང་ཡིག་ལྷོད་ལྷོད་ངང་ལྗོངས་རྒྱུ་བྱེད་དུ་ཡང་འཇུག་མི་འདོད། ཕེ་རའོ་ནི་རྒྱུས་མངའ་
ཡོད་མཁན་ཞིག་ཡིན་པ་དེས་པཱ་ཁེ་ནི་སྟོང་ཐམ་པའི་གྲལ་མགོར་སླེབས་ཐུབ་པའི་ཁྱི་ཞིག་
ཡིན་པ་ཁོས་བལྟས་པ་ཙམ་གྱིས་ངོས་རྟགས་ཆོད། ཁོས་དངོས་གནས་ཁྲི་ཐམ་པའི་གྲལ་
མགོར་སླེབས་ཐུབ་པ་ཞིག་རང་རེད་སྙམ་དུ་བསམས།
མི་དེ་གཉིས་ཀྱིས་དངུལ་ལག་སྤྲོད་བྱས་པ་པཱ་ཁེས་མཐོང་བ་དང་། དེ་རྗེས་སྐྱེས་པ་
སྐམ་ཙ་ར་གཟུགས་ཐུང་དེས་སྒོ་ཕྱིར་འཁྲིད་ཅིང་། མཉམ་དུ་འགྲོ་མཁན་ད་དུང་ནེའུ་ཧྥན་
ལན་ཊེའི་ཁྱི་གཤིས་བཟང་ཅན་ཁོ་ལི་ཟེར་བ་ཞིག་ཡོད་པ་དེ་ནི་པཱ་ཁེའི་བསམ་ཡུལ་ལས་
འདས། དེ་ནི་པཱ་ཁེས་མི་ཕོ་གོས་དམར་ཅན་དེ་རིག་ཐེངས་མཇུག་ཤོས་དེ་རེད། པཱ་ཁེ་དང་
ཁོ་ལི་གཉིས་ཀྱིས་ཎ་ཧྭ་རྟགས་ཅན་གྱི་གྲུ་གཅལ་སྟེང་ནས་སི་ཨད་ཐོལ་དང་རིམ་པས་རྒྱང་
གིས་ཆོད་པར་བལྟས་ལ། དེ་ནི་དྲོ་འཇམ་གྱི་ལྷོ་ཕྱོགས་ལ་ཁོ་གཉིས་ཀྱིས་མིག་ལྟ་ཐེངས་
མཇུག་ཤོས་དེ་རེད། ཕེ་རའོ་ཡིས་ཁོ་ལི་དང་ཁོ་པ་གྲུ་གཅལ་ལས་བབས་ཏེ་ཧྥོ་རན་སོ་སི་
ཟེར་བའི་མི་ནག་གཟུགས་རིང་ཞིག་ལ་སྤྲད། ཕེ་རའོ་ནི་ཧྥ་རན་སིའི་རྒྱུད་ཀྱི་ཁ་ན་ཏ་པ་
ཤ་རྩི་ནག་པོ་ཅན་ཞིག་ཡིན་པ་དང་། ཧྥོ་རན་སོ་སི་ནི་ཧྥ་རན་སིའི་རྒྱུད་ཀྱི་ཁ་ན་ཏ་པ་ཀོ་
ཀོ་གཡག་ཅིག་ཡིན་པ་དེའི་ཤ་རྩི་ནི་དེ་ལས་ཀྱང་ནག་པ་ཡོད། པཱ་ཁེའི་མཐོང་སྣང་དུ་ཁོ་
གཉིས་ནི་རིགས་གསར་པ་ཞིག(མི་དེའི་རིགས་ཁོ་ལ་མང་པོ་ཐུག་རྒྱུ་ལས་ལ་བསྐོས་ཡོད)
རེད། མ་གཞི་ཁོ་གཉིས་ལ་པཱ་ཁེ་དགའ་པོ་མེད་ན་ཡང་རིམ་པས་ཁ་ཞེ་གཉིས་མེད་ངང་
ཁོ་གཉིས་ལ་བརྩི་བཀུར་བྱས། ཕེ་རའོ་དང་ཧྥོ་རན་སོ་སི་གཉིས་པོ་གཞུང་ཧ་ཅང་དྲང་ལ།
གནས་ཚུལ་ཐག་གཅོད་བྱེད་དུས་བབ་བརླིང་དྲང་གཞག་ཡོད་པ་དང་། ཁོ་གཉིས་ཀྱིས་
ཁྱིའི་གདིང་ཡོངས་སུ་ལོན་བགྱི་ཡོད་སྟབས་དེ་གཉིས་ལ་ཁྱིས་མགོ་སྐོར་གཏོང་ཐབས་དང་
བྲལ་བ་ཁོས་གང་མགྱོགས་ཤེས།
ཎ་ཧྭ་རྟགས་ཅན་གྱི་གྲུ་མཐིལ་དུ་པཱ་ཁེ་དང་ཁོ་ལིས་ཁྱི་གཞན་གཉིས་མཐོང་བ་ལས།
གཅིག་ནི་གངས་ལྟར་དཀར་བའི་ཟི་བྷི་ཚེ་བྷེར་ཀེན་གྱི་ཁྱི་སྟོབས་ཆེན་ཞིག་ཡིན་པ་དེ་ནི་
དང་ཐོག་ན་ཀྲ་འཛིན་མཁན་གཉན་དཔོན་ཞིག་གིས་འཁྲིད་ཡོང་བ་དང་། རྗེས་སུ་ད་དུང་
ས་གཤིས་རྟོག་ཞིབ་རུ་ཁག་ཅིག་དང་མཉམ་དུ་མི་མེད་ལུང་སྟོང་ལ་ཡང་སླེབས་མྱོང་བ་རེད།
དེས་ངོ་འཕྲད་ཀྱི་དུས་སུ་གཡོ་སྒྱུའི་གད་མོ་དགོད་ཙམ་བྱས་ཤིང་། དོན་དུ་ཁ་འཇམ་གཏིང་
གནག་ཅིག་ཡིན་པ་རེད། དཔེར་ན། ལྟོ་དུས་དང་པོ་དེ་རང་ལ་ཁོས་པཱ་ཁེའི་ཟས་ནས་བརྐུས་
པ་དང་། པཱ་ཁེ་མཆོངས་ནས་ཁོ་ལ་ལན་སློག་རྩིས་བྱེད་དུས། ཧྥོ་རན་སོ་སིའི་ལྕག་ཚན་གྱི་
བརྡབས་སྒྲ་གྲག་ནས། རྙོག་དྲ་སློང་མཁན་དེའི་ལུས་ལ་ལྕག་ཚན་འཁེལ་ན་ཡང་པཱ་ཁེར་ཕྱིར་
རུས་པ་ལས་རག་མེད། པཱ་ཁེས་ཧྥོ་རན་སོ་སི་ནི་དྲང་གཞག་བྱེད་མཁན་ཡིན་ཤག་གིས། དེ་
ནས་བཟུང་སྟེ་པཱ་ཁེའི་སེམས་ནང་ཁོ་པར་བརྩི་འཇོག་ཇེ་ཆེར་ཕྱིན།
ཁྱི་གཞན་དེས་མ་འདྲིས་འདྲིས་མདོག་མི་བྱེད་ལ་ཁ་ཡ་ཡང་མི་བྱེད་ཅིང་། ཁྱི་གསར་
པའི་ཟས་ཀྱང་མི་བརྐུ་བར། ཁོ་ནི་སེམས་ཅན་ཁ་ཁུ་སིམ་པོ་ཞིག་ཡིན་པ་དེས་ཁོ་ལི་ལ། ཁོ་
པ་ཁེར་སྡོད་བྱེད་འདོད་པ་དེ་སྡོད་དུ་མ་བཅུག་ན། ཁོས་ལས་སླ་པོར་མི་འཇོག་པའི་བརྡ་
ཁ་གསལ་བྱས་པ་རེད། ཁོའི་མིང་ལ་དྷེ་ཧྥུ་ཟེར། དྷེ་ཧྥུས་ཟོས་ནས་ཉལ། ཉལ་ནས་ཟོས་བྱེད་
པ་དང་། དེ་འཕྲོས་ཀྱི་དུས་སུ་ཨ་སྟོང་རང་རྒྱག་པར་བྱེད་ཅིང་། དེ་མིན་བྱ་བ་གང་དང་
ཅི་ལ་ཡང་ཁོས་ཁ་ཡ་མི་བྱེད། ཎ་ཧྭ་རྟགས་ཅན་དེ་བཙུན་མོ་ཤཱ་ལེ་ཐེ་མཚོ་འགག་བརྒྱུད་
ནས་འགྲོ་དུས། རྦ་རླབས་ལང་ལོང་དུ་འཕྱུར་བས་གྲུ་ནི་གདོན་ཞུགས་པ་ལྟར་ཡམ་ཡོམ་
དུ་གཡོས་ལ། དེ་དུས་པཱ་ཁེ་དང་ཁོ་ལི་གཉིས་སྤྲོ་ངར་རབ་ཏུ་འཕེལ་ལ་སྐྲག་ནས་ཟ་རི་ཟི་
རིར་གྱུར། དྷེ་ཧྥུས་ནི་སྔར་བཞིན་སྣང་མེད་ལིང་སྐྱུར་བྱེད་པ་དེས་སུན་སྣང་གིས་མགོ་ཡར་
བཏེགས་ནས། ཁོ་ཚོར་མྱོང་བ་ཅན་གྱི་མིག་ཅིག་བལྟས་རྗེས། ཨ་སྟོང་ཞིག་བརྒྱབ་ནས་སླར་
ཡང་གཉིད་ལ་ཡུར།
ངལ་བས་དུབ་རྒྱུ་མེད་པའི་སྐྱ་བས་འཁོར་གྲུ་དེད་དེ་ནམ་ཉིན་མེད་པར་ཁོང་སྟོང་
ཁོང་སྟོང་ཟེར་བའི་སྒྲ་སྒྲོག་བཞིན་དུ་མདུན་སྐྱོད་བྱས། ཉིན་རེ་བཞིན་ལ་ཕར་ལྟ་དུས་ཚང་
མ་ཉི་མ་གཞན་ཞིག་དང་ཁྱད་པར་ཆེར་མེད་མོད། འོན་ཏེ་གནམ་གཤིས་ཇེ་གྲང་ཇེ་གྲང་
དུ་འགྲོ་བ་པཱ་ཁེས་ཚོར། ཉིན་ཞིག་གི་ཞོགས་པ། སྐྱ་བ་མཐའ་མར་རྒྱག་མཚམས་བཞག་
པ་དང་། ཎ་ཧྭ་རྟགས་ཅན་གྱི་སྟེང་དུ་དྲི་ངད་ཁྱད་མཚར་པོ་ཞིག་ཁྱབ་ཡོང་། པཱ་ཁེ་དང་ཁྱི་
གཞན་ཚང་མས་རྐྱེན་ངན་གོད་ཆག་ཡོང་རྒྱུ་ཡིན་པ་ཚོར། ཧྥོ་རན་སོ་སིས་ཁོ་ཚོ་འཁྲིད་
ནས་ཐོག་མར་གྲུའི་གཅལ་ལ་འཛེགས། འཁྱགས་བག་ལྟར་གྲང་བའི་གྲུ་ཁང་གི་ངོས་ལ་
འཛེགས་དུས། འདམ་ལྟ་བུའི་དངོས་པོ་དཀར་པོ་མཉེན་མདོང་མདོང་ཞིག་ནང་པཱ་ཁེའི་
སྡེར་མོ་ཚུད། ཁོས་ཧབ་སྦྲིད་ཅིག་བརྒྱབ་སྟེ་མཆོངས་ནས་ཕྱིན། མཁའ་དབྱིངས་ནས་དངོས་
པོ་དཀར་པོ་དེ་བས་མང་བ་ད་དུང་མར་ལ་འབབ་བཞིན་ཡོད། ཁོས་ཁག་ཅིག་སྤྲུག་ན་
ཡང་ལུས་ལ་སླར་ཡང་ཧ་ཅང་མང་པོ་འགོས། ཁོས་མཚར་སྣང་གིས་དྲི་སྣོམ་ཙམ་དང་ལྕེ་
བརྐྱངས་ནས་ལྡག་ཙམ་བྱས། དངོས་པོ་དེ་ཡིས་མེ་ལྟར་བསྲེགས་པར་བྱེད་ལ་ཁ་ལ་འཛུལ་
མ་ཉིད་དུ་མེད་པར་གྱུར། ཁོ་པ་ཐེ་ཚོམ་ཕྲན་བུ་བྱུང་ནས་སླར་ཚོད་ལྟ་ཞིག་བྱས་ཀྱང་སྔར་
བཞིན་གཅིག་པ་རེད། གམ་གྱི་མིས་ཧབ་དགོད་བྱས་པས་ཁོ་འཚེར་སྣང་བྱུང་ལ། སླར་ནི་
ཅི་ཡིན་མགོ་ཡང་མ་འཚོས་ཏེ། དེ་ནི་ཁོ་པས་ཁ་བ་རིག་ཐེངས་དང་པོ་དེ་ཡིན་པས་སོ། །

རབ་བྱེད་གཉིས་པ། ཆུང་ཤ་ཆེ་ཟ།

དྷེ་ཡད་སེ་མཚོ་འགྲམ་གྱི་པཱ་ཁེའི་ཉི་མ་དང་པོ་དེ་ནི་རྨི་ལམ་འཚུབ་པོ་ཞིག་དང་འདྲ་
བར་སྔངས་པ་དང་བར་ཆད་ཀྱི་ཁྲོད་དུ་འཁྱོལ། ཁོ་པ་ཧོབ་སྟེ་ཁ་ལ་ཤེས་དཔལ་གྱི་པང་ནས་
བཏོན་ཏེ་ཐམས་ཅད་དམུ་རྒོད་ཀྱི་ཁྲོད་དུ་འཕངས། དེ་གར་དྲོ་འཇམ་ཉི་འོད་དང་ལས་མེད་
དལ་སྡོད་དང་། རྩེད་འཇོས་དུས་འདའ་བ་བཅས་ཀྱི་སྒྱིད་ལུག་གི་འཚོ་བ་མེད་པ་དང་། དེ་
གར་ཞི་བདེ་མེད་ཅིང་། དལ་ཁོམ་མེད་ལ། བདེ་འཇགས་ནི་སྐད་ཅིག་ཙམ་ཡང་མེད། རྙོག་
འཛིང་གི་ཁྲོད་དུ་ཟིང་ལོང་ལོང་བྱས་ནས། དུས་དང་རྣམ་པ་ཀུན་ཏུ་ལུས་སྲོག་གཉིས་ཀར་
འཇིགས་པ་འཕྲད། དེ་གའི་མི་ནི་གྲོང་ཁྱེར་བ་མིན་པ་དང་། ཁྱི་ཡང་གྲོང་ཁྱེར་གྱི་ཁྱི་མིན་
པས་ན། ནམ་ཡིན་ཡང་དོགས་ཟོན་བྱ་རྒྱུ་གལ་འགངས་ཤིན་ཏུ་ཆེ། དེ་ཀུན་རྒོད་སེམས་ཤིན་
ཏུ་ཆེ་བ་དེ་ཚོས་དབྱུག་པ་དང་ཁྱི་སོ་ཕུད་པའི་སྒྲིག་སྲོལ་ཅི་ལའང་བརྩི་བར་མི་བྱེད་དོ། །
ཁྱིས་སྤྱང་ཀི་བཞིན་དུ་འཛིང་རེས་འཇིགས་རུང་དེ་འདྲ་བྱེད་པ་ཁོས་མཐོང་མྱོང་
གཏན་ནས་མེད་སྟབས། མྱོང་བ་ཐེངས་དང་པོ་དེ་ལས་ཁོ་ལ་ནམ་ཡང་བརྗེད་ཐབས་དང་
བྲལ་བའི་བསླབ་འདོམས་ཤིག་འཐོབ། བསླབ་འདོམས་དེ་འདྲ་ཤུགས་ལ་འཐོབ་པ་ལོས་
ཡིན་ཏེ། དེ་ལྟ་མིན་ན་གསོན་པོར་འཚོ་བཞིན་དུ་བསླབ་འདོམས་དེ་ལས་ཕན་དགེ་འཐོབ་
ཐབས་དང་བྲལ། སྲོག་གཏོང་མཁན་དེ་ནི་ཁོ་ལི་རེད། དེ་དུས་ཁོ་ཚོ་ཤིང་རར་སྒར་བརྒྱབ་
ནས་བསྡད་ཡོད། ཁོ་ལིས་ཧ་སེ་ཀིའི་ཁྱི་ཞིག་ལ་མཛའ་མཐུན་གྱི་བརྡ་ཞིག་བྱས། ཁྱི་དེའི་
གཟུགས་ཚད་ནི་འཚར་ལོངས་མ་བྱུང་བའི་སྤྱང་ཀི་ཞིག་དང་འདྲ་བ་དེས་ཁོ་ལིའི་ཕྱེད་ཀ་
ཡང་ཟིན་བགྱི་མེད། འོན་ཏེ་ཁྱི་དེས་སྔོན་ལ་ཐ་ཚིག་ཀྱང་མ་བསྒྲགས་པར་ཡོང་དུས་གློག་
དམར་འཁྱུག་འདྲ་དང་འགྲོ་དུས་རླུང་ངར་འཚུབ་པ་ལྟར་བྱས་ནས། གློ་བུར་དུ་སོ་བཏབ་
པའི་སྒྲ་གྲག་རྗེས་ཁོ་ལིའི་ངོ་གདོང་གི་མིག་ནས་མ་ལེ་བར་དུ་དབྲལ།
དེ་ནི་འཛིང་ཙམ་བྱས་ནས་བྲོས་འགྲོ་བའི་སྤྱང་ཀིའི་འཐབ་ལུགས་ཡིན་པ་དང་། དོན་
དེ་ད་དུང་མཇུག་སྒྲིལ་མེད་པར། ཧ་སེ་ཀིའི་ཁྱི་སུམ་ཅུ་བཞི་བཅུ་ཙམ་བཤར་ཡོང་སྟེ། པཱ་ཁེ་
དང་ཁོ་ལིའི་མཐའ་ནས་སྒོར་མོ་ཞིག་བསྐོར་ཏེ་ཁ་རོག་ལ་བསྒུགས་ནས་བསྡད། ཁ་རོག་ལ་
དེ་ལྟར་བསྒུགས་པ་དེས་ཅི་མཚོན་པ་པཱ་ཁེས་མི་ཤེས་ལ། དེ་ཚོས་ངང་སྒུག་བྱེད་ལོང་མེད་
པའི་ཐོག་ནས་མཆུ་ལ་ལྕེ་ལྡག་རྒྱུག་དོན་ཅི་ཡིན་ཡང་མི་ཤེས། ཁོ་ལིས་དགྲ་ཡའི་ཕྱོགས་སུ་
མཆོངས་པ་ན། ཁྱི་དེས་རྒོལ་ཙམ་བྱས་ནས་སླར་ཕྱིར་མཆོངས། འཐབ་ཐེངས་རྗེས་མར་
ཁོས་བྲང་ཁོག་གིས་ཁོ་ལིའི་རྒོལ་བའི་གདོང་བསུས་ནས། བྱ་ཐབས་དམིགས་བསལ་ཅན་
ཞིག་སྤྱད་དེ་ཁོ་ལི་ས་ལ་བསྒྲིལ། མོ་ཡང་བསྐྱར་ཡར་ལངས་མ་ཐུབ་པ་དང་། ཟུར་ལྟ་བྱེད་
མཁན་ཧ་སེ་ཀིའི་ཁྱིས་དེ་ག་རང་བསྒུགས་ནས་བསྡད་ཡོད། དེ་ཚོས་མཉམ་དུ་མཆོངས་ཏེ་
སྨྱོ་ཅོར་སྒྲོག་ཅིང་། ཁྱི་སྤུ་གཟེངས་པའི་ལུས་ཀྱི་ཕུང་གསོག་གཅིག་གིས་སྡུག་བསྔལ་གྱི་
བཙིར་སྐད་སྒྲོག་བཞིན་པའི་ཁོ་ལི་བསྣུབས།
དོན་དེ་ནི་བསམ་ཡུལ་ལས་འདས་ལ་གློ་བུར་ཐོག་རྒྱག་ལ་བྱུང་བས་པཱ་ཁེ་སྐྲག་ནས་ཕྱིར་
ནུར་ཤོར། ཟི་བྷི་ཚེས་ལྕེ་ཐུར་ལ་འཕྱང་བཞིན་དུ་གཡོ་སྒྱུའི་གད་མོ་དགོད་པ་ཁོས་རིག་པ་དང་།
ཧྥོ་རན་སོ་སིས་སྟ་གྲི་འཕྱར་བཞིན་ཁྱི་ཁྱུའི་ཁྲོད་དུ་མཆོངས། མི་གསུམ་གྱིས་དབྱུག་པ་འཁྱེར་
ནས་ཁོ་ལ་ཁྱི་སྐྲོད་རོགས་བྱས། ཁོ་ལི་འགྱེལ་ནས་དུས་ཐུང་སྐར་མ་གཉིས་ཀྱི་རྗེས་སུ། མོ་ལ་
འཇབ་རྒོལ་བྱེད་མཁན་ཧ་སེ་ཀིའི་ཁྱི་ཚང་མ་ཕྱིར་སྐྲོད་བྱས་པ་དང་། ཟང་ཟིང་དུ་གྱུར་པའི་
གངས་ལ་ཁྲག་རྗེས་དམར་ཐིང་ཐིང་ཆགས་ཤིང་། ཁོ་ལི་ནི་འགྱེལ་ནས་ཕུ་ཤོར་བ་ལྟར་ལ་གྱུར་
ཡོད་པ་དེ་ཧ་ལམ་ཐེར་ཚལ་སྦར་ཚལ་ལ་བཏང་ནས་གསོན་ཉམས་ཕྲ་མོ་ཙམ་ཡང་མེད་པར་
གྱུར། ངང་ཚུལ་དེ་ལྟ་རྗེས་སུ་པཱ་ཁེའི་རྨི་ལམ་དུ་ཡང་ཡང་ཐོན་ནས་ཁོ་ལ་མནར་གཅོད་བྱེད།
གནས་ཚུལ་ནི་དེ་འདྲ་རང་ཡིན་པས། འགྲན་སྡུར་དྲང་གཞག་ཟེར་བ་ནི་ཕ་རིའི་སྤང་རྒྱན་
ཡིན་པ་སྟེ། ཁྱོད་རང་འགྱེལ་ན་ཚར་བ་རེད། འོ་ལེགས་སོ། །དོན་དེ་ཧ་གོ་རྗེས། ཁོ་པས་ནམ་
ཡང་མ་འགྱེལ་བ་བྱེད་དགོས་པ་རེད། ཟི་བྷི་ཚེས་སླར་ཡང་ལྕེ་ལེ་ཐུར་དུ་འཕྱང་ནས་གཡོ་
སྒྱུའི་གད་མོ་བགད་པ་དང་། དུས་དེ་ནས་བཟུང་སྟེ། པཱ་ཁེས་ཁོ་ལ་སྙིང་ཁོང་རུས་པའི་གཏིང་
ནས་འཁོན་འཛིན་ཞི་ཐབས་དང་བྲལ་བ་འཆང་བར་བྱེད།
ཁོ་ལི་སྡུག་ཤི་ཐེབས་པའི་སེམས་ངལ་ལས་མ་གྲོལ་གོང་ལ། པཱ་ཁེར་སླར་ཡང་རྡུང་
རྡེག་གཅིག་འཁེལ། ཧྥོ་རན་སོ་སིས་མཐུར་ལུང་ཆ་ཚང་བའི་དངོས་ཆས་ཆག་པ་གཅིག་
ཁོའི་ལུས་ལ་གཡོགས་པ་དེ་ནི་མདུན་སྦྲེལ་གྱི་དངོས་ཆས་ཡིན་པ་དེ་ཁོ་ཁྱིམ་ན་གནས་
དུས་ཆིབས་དཔོན་ཚོས་རྟ་ཡི་ལུས་ལ་གཡོགས་པ་རིག་མྱོང་ཡོད། དེ་སྔ་རྟས་ཇི་ལྟར་བྱེད་
པ་ཁོས་མཐོང་མྱོང་བ་དེ་བཞིན་དུ་ད་ཆ་ཁོ་སོ་སོས་བྱེད་དགོས་པ་རེད། དེ་ལྟར་ཧྥོ་རན་
སོ་སི་ཞུགས་པའི་གངས་གྲུ་ཞིག་དྲུད་ནས་རི་ཁུག་ཟུར་གྱི་ནགས་ཁྲོད་དུ་བསྐྱོད་པ་དང་།
དེ་ནས་སླར་ཤིང་ཆ་བྱུར་པོར་བཀང་ནས་ཕྱིར་དྲུད་ཡོང་། གངས་གྲུ་འཐེན་མཁན་དུད་
འགྲོ་ཞིག་བྱེད་དགོས་བྱུང་བ་དེས་པཱ་ཁེའི་རང་བརྩིའི་སེམས་ལ་ཆེས་ཆེར་གནོད་ན་ཡང་།
ཁོ་པ་རང་ཚོད་འཛིན་ནུས་ཤིན་ཏུ་ཆེ་བས་གྱེན་ལྡོག་བྱེད་མི་སྲིད། མ་གཞི་རྒྱུས་མེད་ཀྱི་
ལས་ཀ་དེ་བྱེད་མྱོང་གཏན་ནས་མེད་ན་ཡང་། ཁོས་བཀའ་གསུང་ཅི་སྒྲུབ་ངང་གང་ལེགས་
བསྒྲུབ་ཅི་ཐུབ་བྱས། ཧྥོ་རན་སོ་སི་ནི་བཀའ་ཤིན་ཏུ་བཙན་པ་ཞིག་ཡིན་པ་དེས་ཁ་བཤད་
ལག་བསྟར་བྱེད་དུ་འཇུག་པ་དང་། ལྕག་ཚན་གྱི་ཟིལ་ཤུགས་ལ་བརྟེན་ནས་ལམ་སང་
བསྒྲུབ་ཐུབ་པར་གྱུར། དྷེ་ཧྥུ་ནི་ཉམས་མྱོང་ཕུན་སུམ་ཚོགས་པའི་དཀྱིལ་སྦྲེལ་ཁྱི་ཞིག་
ཡིན་པ་དེས། པཱ་ཁེས་ནོར་འཛོལ་ཕྲ་མོ་ཙམ་བྱུང་ན་ཡང་ཁོའི་རྟིང་པར་སོ་འདེབས་པ་
རེད། ཟི་བྷི་ཚེ་ནི་མགོ་ཁྱི་ཡིན་པ་དེ་ཡང་བྱང་མ་ཞིག་རེད། ཁོས་པཱ་ཁེར་ཆད་གཅོད་བྱས་
བྱས་པ་བྱེད་ཐབས་མེད་སྟབས། རྟག་པར་ང་རོ་བསྒྲགས་ནས་པཱ་ཁེར་གཤེ་བ་མ་ཟད། ད་
དུང་གཡོ་སྒྱུའི་ངང་རང་ངོས་ཀྱི་ལྗིད་ཚད་ཀྱིས་མཐུར་ཐག་མནན་ཏེ། མ་གཞི་བྱས་ན་ཁོ་
རང་འགྲོ་དགོས་སའི་ལམ་ལ་པཱ་ཁེ་འཐེན་པར་བྱེད། ལས་རོགས་དེ་གཉིས་དང་ཧྥོ་རན་
སོ་སིའི་ཐུན་མོང་གི་བསླབ་འདོམས་འོག་ཏུ། པཱ་ཁེས་མྱུར་བ་མྱུར་དུ་ཤེས་ནས་ཡར་རྒྱས་
མངོན་གསལ་དོད་པོ་བྱུང་བ་རེད། ཞག་སར་ལོག་མ་སླེབས་གོང་ལ་ཁོས་མང་པོ་ཞིག་ཤེས་
པ་སྟེ། ཧོ་ཟེར་ན་སྡོད་ཅེས་པའི་དོན་ཡིན་པ་དང་། མ་ཤེན་ཟེར་ན་འགྲོ་དགོས་པའི་དོན་
ཡིན་ཞིང་། དཀྱོགས་མཚམས་སུ་སྐོར་བ་ཆེན་པོ་བསྐོར་དགོས་ལ། བྱུར་པོར་བཀང་བའི་
གངས་གྲུ་ཐུར་ལ་འགྲོ་དུས་རྟིང་པ་བརྫི་བར་བྱེད་པས། དེ་དུས་དཀྱིལ་སྦྲེལ་ཁྱི་དང་བར་
གྱིས་ཆོད་པ་བྱེད་དགོས་པ་བཅས་ཤེས།
ཧྥོ་རན་སོ་སིས་ཕེ་རའོ་ལ། “ཁྱི་གསུམ་ག་ཧ་ཅང་ཡག་པོ་འདུག" ཅེས་དང་། “པཱ་
ཁེ་ཟེར་མཁན་དེས་མདུན་ནས་འཐེན་དུས་སྲོག་འབེན་ལ་བཙུགས་ནས་ལམ་སང་ཤེས་
སོང་"ཞེས་བཤད།
ཕེ་རའོ་གཞུང་ཡིག་སྐྱེལ་རྒྱུར་བྲེལ་ནས་ཕྱི་དྲོ་སླར་ཡང་བྷེལ་ལི་དང་འཇོ་ཟེར་བའི་
ཁྱི་གཉིས་འཁྲིད་ཡོང་། བྷེལ་ལི་དང་འཇོ་གཉིས་ནི་ཕུ་ནུ་ཡིན་པ་དེ་གཉིས་ཧ་སེ་ཀིའི་ཁྱི་
རྒྱུད་གཙང་རེད། ཁོ་གཉིས་ཨ་མ་གཅིག་གི་ཕྲུ་གུ་ཡིན་རུང་ཤིན་ཏུ་ནས་མི་འདྲ་སྟེ། བྷེལ་
ལིའི་སྐྱོན་ནི་གཤིས་ཀ་ཡག་དྲགས་པ་དེ་ཡིན་པ་དང་། འཇོ་ནི་ཏག་ཏག་དེ་ལས་ལྡོག་སྟེ།
གཤིས་ཀ་གཏི་ཐུག་ལ་བློ་སྣ་མང་ཞིང་། ཁོའི་མིག་ལས་འཇིགས་ཉམས་སྟོན་པ་དང་། ཟུག་
སྒྲ་བར་མེད་སྒྲོག་པར་བྱེད། པཱ་ཁེས་ཁོ་གཉིས་ལ་མཛའ་བ་ཟབ་མོ་འཛིན་པ་དང་། དྷེ་ཧྥུས་
ཁ་ཡ་བྱེད་ལ་མ་བྱེད་བྱེད་ཅིང་། ཟི་བྷི་ཚེས་ནི་འདི་ལ་བརྙས་བཅོས་བྱས་རྗེས་སླར་ཡང་
གཞན་དེར་བརྙས་བཅོས་བྱེད། བྷེལ་ལིས་བཟོད་སྒོམ་འཆམ་ཐབས་ཀྱི་སྒོ་ནས་མཇུག་
མ་གཡུགས་པ་དང་། དེས་ཀྱང་གོ་ཆོད་པ་མི་འདུག་བསམ་དུས་བྲོས་ནས་འགྲོ་ཞིང་། ཟི་
བྷི་ཚེའི་སོ་རྣོན་པོས་སྐེད་པར་རྟོལ་ཚེ་གཞི་ནས་སྐད་སྒྲོག་ལ། དེ་དུས་ཀྱང་བཟོད་སྒོམ་
འཆམ་ཐབས་ཀྱི་སྐད་སྒྲོག་པ་རེད། འོན་ཏེ་ཟི་བྷི་ཚེས་སྐོར་བ་ཇི་འདྲ་བརྒྱབ་ན་ཡང་།
འཇོ་ཡིས་རྟིང་པ་བསྐོར་ཏེ་ཁོ་ལ་ཅེར་ནས་སྡོད་པ་དང་། སྤུ་གཟེངས་ཤིང་། རྣ་ཅོག་སྙོལ་
བ་དང་། ཁ་བགྲད་མཆེ་གཙིགས་བྱེད་པ་དང་། ཟུག་སྒྲ་སྒྲོག་པ་དང་། མིག་ལས་འཇིགས་
ཉམས་འདོན་པ་བཅས་བྱེད། གདུག་རྩུབ་ཆེ་མདོག་ཁ་བའི་བཟོ་ལྟ་ཤིན་ཏུ་འཇིགས་སུ་
རུང་བས་ན། ཟི་བྷི་ཚེས་ཁོ་ལ་བསླབས་འདོམས་བྱེད་སེམས་མི་འདོར་ཀ་མེད་ཐུག རང་
ཉིད་ཀྱི་ཕམ་ཁ་གཡོ་འགེབས་བྱེད་ཆེད་དུ། ཁོས་གཞན་ལ་གནོད་སེམས་མེད་པའི་བརྙས་
བཅོས་མྱོང་མཁན་བྷེལ་ལི་ལ་ཁ་ཕྱོགས་བསྒྱུར་ཏེ། ཁོ་པ་སྒར་མཐར་བྲོས་ནས་འགྲོ་དགོས་
པ་བཟོ་བ་རེད།
ས་སྲོས་ཀྱི་དུས་སུ་ཕེ་རའོ་ཡིས་སླར་ཡང་ཧ་སེ་ཀིའི་ཁྱི་གཅིག་འཁྲིད་ཡོང་། ཁྱི་རྒན་
དེ་ནི་གཟུགས་པོ་ཕྲ་ཞིང་རིང་ལ་གདོང་མདོག་ཤོར་བ་དང་། ངོ་ཡོངས་རྨ་རྗེས་ཀྱིས་ཁེངས་
ཤིང་། མིག་གྲུང་ཧྲིག་ཧྲིག་ཡ་གཅིག་ལས་དཔའ་ངར་གཞན་ལས་ལྷག་པ་མངོན་པར་བྱས་
ཏེ། ཁོ་ལ་སྣང་ཆུང་བྱས་མི་ཆོག་པའི་གོ་བརྡ་སྤྲོད་པར་བྱེད། དེའི་མིང་ལ་སོའོ་ལེག་སི་ཟེར་
བ་དེ་ནི་སུན་པོ་ཞེས་པའི་དོན་རེད། ཁོ་ནི་དྷེ་ཧྥུ་དང་འདྲ་བར་གཞན་ལ་རེ་ཡང་མི་རེ་ལ་
རོགས་ཀྱང་མི་བྱེད་ཅིང་། རེ་བ་ཡང་མི་འཆང་ངོ་། །ཁོ་དལ་དལ་ལྷོད་ལྷོད་དང་བག་ཕེབས་
ངང་ཁྱི་ཁྱུའི་ཁྲོད་དུ་འགྲོ་དུས། ཟི་བྷི་ཚེས་ཀྱང་ཁོ་ལ་བརྙས་བརྐོ་མི་ཕོད། ཁོ་ལ་འཛེམ་ཆ་
གཅིག་ཡོད་པ་སྟེ། ཁོའི་མིག་ལོང་བ་དེའི་གཞོགས་ནས་ཉེ་སར་བཅར་ན་དགའ་པོ་མེད་
ཅིང་། རླུང་རྟ་བཞུད་པའི་པཱ་ཁེས་འཛེམ་ཆ་དེ་ཧ་གོ་བ་རེད། པཱ་ཁེས་ཁོ་ལ་སྣང་མེད་དུ་ཕོག་
ཐུག་དེ་འདྲ་ཐེངས་གཅིག་ཤོར་བས། ཧོལ་རྒྱུག་བྱས་པའི་མཇུག་འབྲས་ལམ་སང་ཤེས་པར་
གྱུར་པ་སྟེ། སོའོ་ལེག་སི་མཆོངས་ཡོང་ནས། པཱ་ཁེའི་ཕྲག་གོང་དུ་རུས་པ་ཕྱིར་མངོན་པའི་
ཁ་ཤོ་ཆེན་པོ་དབྱིན་ཚུན་གསུམ་ཡོད་པ་ཞིག་དབྲལ། དེ་ནས་བཟུང་སྟེ་པཱ་ཁེས་ཁོའི་མིག་
ལོང་བ་དེ་མཐོང་ཚེ་གཡོལ་ནས་འགྲོ་བས། ཁོ་གཉིས་ཀྱིས་བྱ་བ་མཉམ་སྒྲུབ་བྱེད་དུས་
ཡང་བསྐྱར་ཁ་རྩོད་ཤོར་མྱོང་མེད། ཧོབ་སྟེ་ལྟ་དུས། སོའོ་ལེག་སིའི་བསམ་འདུན་འབའ་
ཞིག་དེ་ནི་དྷེ་ཧྥུ་དང་གཅིག་པ་ཡིན་པ་སྟེ། ཁེར་འདུག་བྱ་རྒྱུ་དེ་རེད། འོན་ཏེ་ཁོ་གཉིས་
ཀར་ད་དུང་བསམ་འདུན་གཞན་ཞིག་སྟེ། ཕུགས་རྒྱང་རིང་པོ་ཡོད་པ་པཱ་ཁེས་རྗེས་སུ་གཞི་
ནས་ཤེས།
ཉིན་དེའི་མཚན་མོར་གཉིད་ཇི་ལྟར་ཉལ་རྒྱུ་དེ་པཱ་ཁེའི་གནད་དོན་ཆེན་པོ་ཞིག་ལ་
གྱུར། གུར་གྱི་ནང་དུ་ཡང་ལཱ་གཅིག་སྤར་ཡོད་པ་དེ་ལས་གངས་ཀླུང་སྐྱ་ཐིབ་ཐིབ་ཀྱི་སྟེང་
དུ་དྲོ་འཇམ་འོད་ཟེར་འཕྲོ་བར་བྱེད། པཱ་ཁེས་ཡིན་ཤག་ཤག་ངང་འཛུལ་ནས་ཕྱིན་པས།
ཕེ་རའོ་དང་ཧྥོ་རན་སོ་སིས་སྐོལ་ཆས་སྣ་ཚོགས་འཕེན་པ་དང་ཆབས་ཅིག་ཁ་རྡུང་དྲག་
པོ་གཏོང་བཞིན་དུ་ཕྱིར་སྐྲོད་བྱས། ཁོ་པས་ཅི་བྱ་གཏོལ་མེད་དང་ངོ་ཚ་བཟོད་གླགས་བྲལ་
བའི་ངང་ཁ་བས་གཡོགས་པའི་ཕྱི་ལ་བྲོས། རུས་ཟུག་ལྡང་བའི་གྲང་རླུང་གིས་ནི་གྲིས་
གཞོག་པ་ལྟར། རྨ་བཟོས་པའི་ཕྲག་གོང་གི་ན་ཟུག་བཟོད་པར་དཀའ། ཁོ་གངས་ཀྱི་སྟེང་དུ་
ཉལ་བསམས་ཀྱང་དེ་མ་ཉིད་དུ་འཁྱགས་ཏེ་མགོ་ནས་རྐང་པ་བར་འཁྲུག་འཁྲུག་ཏུ་འདར།
པཱ་ཁེ་ཡ་ང་རྒྱུ་དེས་ཡིད་རྨོངས་བཞིན་དུ་གུར་རེ་རེ་བཞིན་ལ་སྐོར་བ་བསྐོར་མཐར། གང་
དུ་སོང་ན་ཡང་གྲང་ཤུར་ཤུར་རྐྱང་ཡིན་པ་ཤེས། ད་དུང་ཁྱི་ངན་བརླང་པོ་འགས་ཡང་ཡང་
མཆོངས་ཡོང་བར། ཁོས་མཇིང་སྤུ་གཟེངས་ཏེ་ང་རོ་ལན་གཉིས(ཁོས་ཧ་ཅང་མགྱོགས་པོ་
ཤེས)བསྒྲགས་པས། ཁྱི་དེ་ཚོ་ཡང་བསྐྱར་རྙོག་དྲ་སློང་བར་མ་ཡོང་བར་ཁོ་རང་གང་འདོད་
ལྟར་འགྲོ་རུ་བཅུག
མཐའ་མར་ཁོས་ཇུས་ཤིག་དྲན་ཏེ། གུར་ཡོད་སར་ལོག་ནས་ལས་རོགས་ཚོ་ག་འདྲ་ཉལ་
བར་བལྟ་བར་ཕྱིན། ཡ་མཚན་ལ། ཁོ་ཚོའི་གྲིབ་གཟུགས་ཙམ་ཡང་རིག་རྒྱུ་མེད། ཁོས་སྒར་
སར་ཕར་བསྐོར་ཚུར་བསྐོར་བྱས་ནས་ཁོ་ཚོ་བཙལ་བ་དང་། སྐོར་བ་ལན་གཅིག་བསྐོར་ཏེ་
གུར་ཡོད་སར་ལོག་ཡོང་། བྱས་ན་གུར་གྱི་ནང་དུ་ཡོད་པ་ཡིན་ནམ། ཡིན་བགྱི་མ་རེད། དེ་
འདྲ་ཡིན་མི་སྲིད་དེ། དེ་འདྲ་ཡིན་ན་ཁོ་རང་ཉིད་ཀྱང་ཕྱིར་སྐྲོད་བྱེད་མི་སྲིད། ཁོ་ཚོ་གང་དུ་
ཕྱིན་པ་ཡིན་ནམ། ཁོས་མཇུག་མ་བསྐུམས་ཤིང་ལུས་ཡོངས་འདར་གྱིན་གྲོགས་མེད་གཅིག་
པུར་གུར་གྱི་མཐའ་འཁོར་དུ་གང་བྱུང་ལ་བསྐོར། གློ་བུར་དུ་ཁོའི་ལག་པ་གངས་ཀྱི་ཀོང་
དོང་ནང་ཤོར་ཏེ་མར་ལ་དིམ་པ་དང་། དལ་འགུལ་བྱེད་མཁན་དངོས་པོ་ཞིག་ལ་སྡེར་མོས་
རེག གསལ་པོ་མི་རིག་ལ་ཅི་ཡིན་ཆ་མི་འཚལ་བའི་དངོས་པོ་དེས་ཁོ་འདྲོགས་ནས་འཕག་
མཆོངས་བྱེད་པར་ཐལ་ཞིང་། སྤུ་གཟེངས་ནས་ཟུག་སྒྲ་བསྒྲགས། དེ་དུས་མཛའ་མཐུན་གྱི་
སྐད་སྒྲ་ཞིག་གིས་ཁོ་པ་བློ་སེམས་བདེ་པོ་དང་བློ་ཁོག་ཆེན་པོའི་ངང་ཕྱིར་ལོག་ནས་ལྟ་ཞིབ་
བྱེད་པར་བསྐུལ། ཚ་རླངས་ཤིག་ཁོའི་སྣ་ལ་འཐུལ་བ་དེ་ནི་ད་བྱེད་དུས་བྷེལ་ལིའི་སྤུ་ཡི་གོང་
བུ་ཞིག་ཏུ་འཁུམས་ཏེ། གངས་ཀྱི་འོག་ཏུ་སྐྱིད་མདོག་ཁ་པོའི་ངང་ཉལ་ནས་ཡོད། ཁོས་ཇོ་
བཟང་བཞིན་དུ་སྒྲ་སེའུ་སེའུ་སྒྲོག་བཞིན་འཚེར་འཚེར་དུམ་དུམ་ངང་ཡག་ཡག་མཚོན་པར་
བྱས་ཤིང་། ཐ་ན་ཧོལ་རྒྱུག་ངང་ལྕེ་ལེ་ཚ་ཧུར་ཧུར་གྱིས་པཱ་ཁེའི་ངོ་ལ་ལྕེ་ལྡག་བྱས་ནས་དེ་ཉིད་
མཐུན་འགྲིག་གི་འབུལ་རྟེན་ལ་བརྩིས།
སླར་ཡང་རྩལ་ནུས་གཅིག་ཤེས། ད་བྱེད་དུས་ཁོ་ཚོས་དེ་འདྲ་བྱེད་པ་རེད། པཱ་ཁེས་བློ་
བདེའི་ངང་ས་ཞིག་བདམས་ཏེ། ཚེར་མ་འདོམ་གཞལ་གྱི་དཔེ་ལྟར་ཤེད་ཤུགས་གང་ཡོད་
བཏོན་ནས། རང་ཉིད་ལ་ས་ཀོང་ཞིག་བྲུས། ཡུད་ཙམ་ལས་མ་སོང་བར་ས་ཀོང་ཆུང་ཆུང་
དེ་ཁོའི་ལུས་ཀྱིས་དྲོད་པར་བྱས་ཏེ་གཉིད་ལ་ཡུར། འཇིགས་སུ་རུང་ལ་ལོ་ལས་རིང་འདྲའི་
ཉིན་གཅིག་འཁྱོལ་ནས་ཁོ་པ་གཉིད་ཀྱིས་འཐིབས་ཤིང་ཧ་ཅང་བདེ་པོ་བྱུང་བ་རེད། འོན་
ཏེ་རྨི་ལམ་གྱི་ནང་དུ་གཅུས་ཙམ་གཅུས་ཙམ་ངང་སྐད་ལན་འགའ་བརྒྱབ།
པཱ་ཁེས་མིག་གདངས་དུས་གཉིད་ལས་སད་པའི་སྒར་ས་ནི་འུར་ཤང་ཤང་ལ་གྱུར།
ཁོས་རང་ཉིད་གང་དུ་གནས་པ་ལམ་སང་མགོ་མ་འཚོས། མཚན་མོར་ཁ་བ་བབས་ནས་
ཁོ་པ་ཡོངས་སུ་མནན་པ་རེད། ཕྱོགས་བཞིའི་གངས་ཀྱིས་ཁོ་པ་ཁ་བའི་གྱང་གི་གསེང་
དུ་བཙིར་བས། འབྲོག་སྟོང་གི་སེམས་ལྡན་གྱིས་དོང་རྙི་ལ་བྱེད་པའི་འཇིགས་སྣང་གི་རྦ་
རླབས་ཤིག་སེམས་ནང་འཕྱུར། དེ་ནི་ཁོ་པ་རང་ཉིད་ཀྱི་འཚོ་བ་ནས་མེས་པོའི་འཚོ་བར་
ཕྱིར་ལོག་པའི་མཚོན་བརྡ་ཞིག་རེད། དེ་ཡང་ཁོས་དོང་རྙིའི་མྱོང་བ་འགྲིམས་མྱོང་མེད་ལ།
དོང་རྙིར་འཇིགས་པ་ཡང་མི་སྐྱེ་བས་ན། ཁོ་ནི་ཤེས་དཔལ་སྤྱི་ཚོགས་ཀྱི་ཁྱི་ཡིན་ལ། ཐ་ན་
ཤེས་དཔལ་ལྡན་དྲགས་པའི་སྤྱི་ཚོགས་ཀྱི་ཁྱི་ཞིག་ཡིན་ཞེས་བཤད་ཆོག ང་རོ་དྲག་པོ་ལན་
གཅིག་བསྒྲགས་རྗེས། ཁོས་ཁ་བ་དང་སྨུག་པ་གོས་སུ་གྱོན་ཏེ། ས་ཀོང་ནས་ཐད་ཀར་ཕྱིར་
མཆོངས་ཏེ། མིག་ལ་འཚེར་བའི་ཞོགས་པའི་འོད་ཟེར་གྱི་འཇིངས་སུ་ཞུགས། སྡེར་མོ་བཞི་
ས་ལ་རེག་མ་ཉིད་དུ་ཁོས་སྒར་ས་སྐྱ་ཐིང་ཐིང་རིག་ནས། རང་ཉིད་གང་དུ་གནས་པ་ཧ་གོ་
བ་རེད། མན་ནོ་ཨེལ་དང་མཉམ་དུ་ཕྱི་ལ་འཆམ་འཆམ་ལ་ཕྱིན་པ་ནས་མདང་ནུབ་མཚན་
མོ་རང་གིས་གངས་ཀོང་བྲུས་པའི་བར་གྱི་ཉིན་མོ་དེ་དག་རིང་གི་ཡོང་ལུགས་ཡོང་སྟངས་
ཚང་མ་ཁོས་དྲན་གསོས།
ཧྥོ་རན་སོ་སིས་སྐད་ཆེན་པོ་ཞིག་བརྒྱབ་ནས་པཱ་ཁེ་ཕྱིར་དོན་པར་དགའ་བསུ་ཞུས།
ཁལ་རྒྱབ་དེས་ཕེ་རའོ་ལ། “ངས་བཤད་མ་བྱུང་ངམ” ཞེས་དང་། “པཱ་ཁེ་ཟེར་མཁན་དེས་
དངོས་འབྲེལ་མགྱོགས་པོ་ཤེས་སོང" ཞེས་བཤད།
ཕེ་རའོ་ཡིས་ངོ་ལ་རྣམ་འགྱུར་གང་ཡང་མེད་པའི་སྒོ་ནས་མགོ་བོ་ལྕོག་ཙམ་བྱས། ཕེ་
རའོ་ནི་ཁ་ན་ཏ་སྲིད་གཞུང་གི་ཡིག་སྐྱེལ་བ་ཡིན་པ་དེའི་ལུས་ལ་གཞུང་ཡིག་གལ་ཆེན་
འཁྱེར་ཡོད་སྟབས། ཁྱི་ཡག་ཤོས་དགོས་ཤིང་། ཁྱི་པཱ་ཁེ་ལྟ་བུ་ལག་ཏུ་སོན་པ་དེར་ཁོ་པ་ཧ་
ཅང་དགའ་པོ་བྱུང་བ་རེད།
ཆུ་ཚོད་གཅིག་ཀྱང་མ་སོང་བར་སླར་ཡང་ཧ་སེ་ཀིའི་ཁྱི་གསུམ་འཁྲིད་ཡོང་བས། ད་
ཆ་ཁྱོན་བསྡོམས་ཁྱི་དགུ་ཡོད། ཡང་བསྐྱར་སྐར་མ་བཅོ་ལྔ་སོང་རྗེས། ཁོ་ཚོས་གོ་གྱོན་
ལམ་ཞུགས་བྱས་ཏེ་དྷེ་ཡད་སེ་གྲོག་རོང་གི་ཕྱོགས་སུ་བཤར། པཱ་ཁེ་ལམ་ལ་ཞུགས་འདོད་
ཆེ་ཞིང་། མ་གཞི་ངལ་དུབ་ཤིན་ཏུ་ཆེ་ན་ཡང་ལས་ཀ་དེ་ལ་མཐོང་ཆུང་དེ་ཙམ་མི་བྱེད་པ་
ཁོ་སོ་སོས་ཚོར། རུ་ཁག་ཡོངས་ཀྱི་སྤྲོ་སེམས་འཕེལ་བར་བྱས་པར་ཁོ་པ་མཚར་སྣང་སྐྱེས་
ཤིང་། སྤྲོ་སེམས་དེ་ཁོ་རང་ལ་ཡང་འགོས། དྷེ་ཧྥུ་དང་སོའོ་ལེག་སིའི་འགྱུར་ལྡོག་ལ་ཁོ་པ་
དེ་བས་མཚར་སྣང་སྐྱེས། མཐུར་ཐག་གིས་ཁོ་གཉིས་ལ་བསྒྱུར་བཀོད་བཏང་ནས་སྔར་དང་
ཡེ་ནས་མི་འདྲ་བར་གྱུར། སྒྱིད་ལུག་དང་སྣང་མེད་ལིང་སྐྱུར་ཡོད་རྒུ་གཙང་སེལ་བྱས་
ནས། ཁོ་གཉིས་ཚོར་བ་རྣོ་ལ་ནུས་ཤུགས་ཡོད་རྒུ་འདོན་མཁན་ལ་གྱུར་ཏེ། ལས་ཀ་གང་
ཡག་ཡག་བསྒྲུབ་ཅི་ཐུབ་བྱེད། དུས་འགྱངས་བྱས་ནའང་འདྲ། དཔུང་སྣེ་འཁྲུག་ནའང་
འདྲ། ལས་ཀར་འཐུས་ཤོར་བཟོས་ཕྱིན་ཁོ་གཉིས་ཁོང་ཁྲོ་མེ་ལྟར་འབར་བགྱི་ཡོད། མདུན་
ནས་འཐེན་ཏེ་ངལ་ལས་བྱ་རྒྱུ་དེ་ནི་ཁོ་གཉིས་ཀྱིས་རང་ངོས་མངོན་མཚོན་གྱི་བླ་མེད་གོ་
འཕང་འཐོབ་པར་བྱེད་པ་ཞིག་ཡིན་པ་ལྟར་དུ་སྣང་བ་དང་། ཁོ་གཉིས་གསོན་པོར་འཚོ་
བ་ནི་དོན་དེའི་ཆེད་དུ་ཡིན་པ་དང་འདྲ་ཞིང་། ཆེས་སྤྲོ་བ་འཕེལ་གནས་ཀྱང་དོན་དེ་ལས་
མེད་པ་ལྟར་དུ་སྣང་།
དྷེ་ཧྥུ་ནི་རྒྱབ་ནས་འཐེན་མཁན་ཁྱི་སྟེ་དཀྱིལ་སྦྲེལ་ཁྱི་རེད། ཁོའི་མདུན་ནས་འཐེན
མཁན་ནི་པཱ་ཁེ་ཡིན་པ་དང་། དེའི་ཡང་མདུན་ནས་འཐེན་མཁན་ནི་སོའོ་ལེག་སི་རེད། རུ་
ཁག་ནང་གི་ཁྱི་གཞན་དག་གཅིག་ལ་གཅིག་མཐུད་ཀྱིས་མགོ་ཁྱིའི་ས་བར་དུ་རྐྱང་སྟར་
བསྒྲིགས་ཤིང་། ཟི་བྷི་ཚེ་མགོ་ཁྱིའི་གནས་སུ་བཀོད་སྒྲིག་བྱས།
དྷེ་ཧྥུ་དང་སོའོ་ལེག་སི་གཉིས་ཀྱི་གསེང་དུ་པཱ་ཁེ་བཀོད་སྒྲིག་བྱས་པ་དེ་ནི་རྐང་
བཙུགས་ནས་ཁོ་པ་དགེ་ཕྲུག་བྱེད་དུ་བཅུག་པ་ཞིག་རེད། སློབ་མ་དེ་ནི་ཤིན་ཏུ་སྤྱང་བ་
དང་། དགེ་རྒན་གཉིས་ཀྱང་དགེ་རྒན་གྱི་མཚན་ཉིད་ཚང་བ་ཞིག་ཡིན་ཞིང་། པཱ་ཁེས་
ནོར་འཁྲུལ་ཡོ་བསྲང་མི་བྱེད་པ་དེ་གཉིས་ཀྱིས་བཟོད་སྒོམ་བྱེད་མྱོང་མེད་པར། སོ་དང་
མཆེ་བ་རྣོན་པོས་སློབ་ཁྲིད་ཀྱི་འཆར་གཞི་ལག་བསྟར་མཐར་ཕྱིན་བྱེད། དྷེ་ཧྥུས་དྲང་
གཞག་བྱེད་ལ་ཤིན་ཏུ་ནས་མཁས་མཛངས་དང་ལྡན། ཁོས་རྒྱུ་མེད་རྐྱེན་མེད་དུ་པཱ་ཁེར་སོ་
འདེབས་མྱོང་ཡེ་ནས་མེད་ན་ཡང་། སོ་འདེབས་དགོས་དུས་གུ་ཡངས་ཕྲ་མོ་ཙམ་ཡང་མི་
གཏོང་བར་སོ་འདེབས་རྐྱང་བྱེད། ཧྥོ་རན་སོ་སིའི་ལྕག་ཚན་གྱིས་དྷེ་ཧྥུར་མགོན་བྱེད་པས་
ན། ནོར་འཁྲུལ་ཡོ་བསྲང་བྱས་ན་སྐབས་བསྟུན་འཁོན་སློག་བྱས་པ་ལས་ནི་ཁེ་བཟང་ཆེ་
བ་ཡོད་པ་པཱ་ཁེས་ཤེས། ཐེངས་ཤིག་ལམ་བར་དུ་ངལ་གསོ་རྒྱག་དུས་པཱ་ཁེས་མཐུར་ཐག་
འཛིངས་ཐེབས་ནས་ཐོན་རྒྱུར་འགོར་འགྱངས་བཟོས་རྐྱེན། དྷེ་ཧྥུ་དང་སོའོ་ལེག་སི་མཉམ་
དུ་མཆོངས་ཡོང་སྟེ། ཁོ་ལ་ཆད་གཅོད་བདེན་ཡོད་ཁུངས་ལྡན་བྱས་པའི་འབྲས་བུར་མཐུར་
ཐག་འཛིང་ཤུགས་ཇེ་ཆེར་ཕྱིན། འོན་ཏེ་དེ་ནས་བཟུང་སྟེ་པཱ་ཁེས་གཟབ་གཟབ་སྔར་ལས་
ཆེ་བ་བྱེད་པ་དང་། དགེ་རྒན་གཉིས་པོས་ཀྱང་ཧ་ལམ་ཡང་བསྐྱར་སོ་མི་འདེབས་ཤིང་། ཧྥོ་
རན་སོ་སིའི་ལྕག་ཚན་གྱི་སྒྲ་ཡང་གྲག་ཇེ་ཉུང་ཇེ་ཉུང་ལ་ཕྱིན། ཕེ་རའོ་ཡིས་ཐ་ན་དམན་
ས་བཟུང་ནས་པཱ་ཁེའི་རྐང་ལག་གཉིས་ལ་བརྟག་དཔྱད་ཞིབ་ཚགས་ཐེངས་གཅིག་བྱས།
དེ་ཉིན་གྱི་འགྲུལ་བསྐྱོད་དངོས་འབྲེལ་དཀའ་ལས་ཁག་པོ་ཡོད། དྷེ་ཡད་སེ་གྲོག་
རོང་ལ་འཛེགས་པ་དང་། ལུག་སའི་དཀྱིལ་ནས་བཤགས་ཤིང་། གནམ་སྐས་དང་ཤིང་
གཅོད་ས་མཚམས་བརྒྱུད་པ། འཁྱགས་ཀླུང་དང་གཏིང་ཚད་ལ་དབྱིན་ཁྲེ་བརྒྱ་ཕྲག་ཁ་ཤས་
ཡོད་པའི་གངས་ཤུར་བརྒལ་བ། ཆུ་མཚམས་འབྱེད་རིའི་ལ་ཆེན་བརྒྱབ་པ་བཅས་བྱས་
ཤིང་། ལ་དེས་ཚྭ་ཆུ་ཡོད་མེད་ཀྱི་ཆུ་རྒྱུད་སོ་སོར་དབྱེ་བ་དང་། བྱང་ཕྱོགས་ཀྱི་རྒྱལ་ཁམས་
སྐྱོ་ལྷང་ལྷང་གི་བཀག་ས་བསྲུང་བཞིན་ཡོད། ཁོ་ཚོས་དུས་ཚོད་དམ་འཛིན་གྱིས་མེ་རིའི་
མཚོ་རྒྱུད་འགྲིམས་པ་དང་། མཚན་མོ་ཟིན་རྗེས་བྷེ་ནེ་ཐེ་མཚོ་འགྲམ་གྱི་སྒར་ཆེན་ཞིག་
ཏུ་བསྐྱོད། གསེར་བཀྲུ་བཟོ་པ་སྟོང་ཕྲག་ཁ་ཤས་ཀྱིས་དེ་གར་གྲུ་གཟིངས་བཟོས་ཏེ། སང་
ལོའི་དཔྱིད་ཀ་དར་ཁ་ཞིག་རྒྱུར་གྲ་སྒྲིག་བྱེད་བཞིན་ཡོད། པཱ་ཁེས་གངས་ནང་ས་ཀོང་
ཞིག་བྲུས་རྗེས་ངལ་བས་དུབ་ནས་ཉལ་མ་ཉིད་དུ་གཉིད་ལ་ཡུར་ན་ཡང་། ནམ་མ་གསལ་
གྱི་གོང་ལ་མལ་ལས་སྔ་ས་རུ་བསླངས་ཏེ། རོགས་ཟླ་དང་མཉམ་དུ་མཐུར་ཐག་གཡོགས།
དེ་ཉིན་ཁོ་ཚོས་སྲ་བར་གྱུར་པའི་གངས་ལམ་ལ་དབྱིན་ལེ་བཞི་བཅུ་ཕྱིན་ན་ཡང་།
ཉིན་གཉིས་པ་དང་དེ་རྗེས་ཀྱི་ཉི་མ་མང་པོར་དཀའ་ལས་ཁག་ལ་ལས་འགོར་ཡང་ཆེ། སྲོལ་
ལུགས་ལྟར་ན་ཕེ་རའོ་ཡིས་སྔོན་དུ་ཕྱིན་ནས་གངས་ལྷམ་ཆེན་པོས་གངས་གསོག་སྲ་བར་
མནན་ཏེ། ཁོ་ཚོ་འགྲོ་བདེ་ཙམ་ཡོང་བ་བྱེད་དགོས་པ་རེད། ཧྥོ་རན་སོ་སིས་ཁ་ལོ་བཟུང་
ནས་གངས་གྲུ་གཏོང་བ་དང་། སྐབས་རེར་ཕེ་རའོ་དང་བརྗེ་ཙམ་རེ་བྱེད་ཀྱང་བརྗེ་གྲངས་
མང་པོ་བྱས་མེད། ཕེ་རའོ་ཡིས་ལམ་ལ་ཞུགས་རྒྱུར་བྲེལ་བ་དང་། ཁོས་འཁྱག་པའི་སྐོར་གྱི་
རང་ཉིད་ཀྱི་ཤེས་བྱར་ཤིན་ཏུ་ནས་བསྙེམས་པར་བྱེད་ཅིང་། ཤེས་བྱ་དེ་ཚོ་ནི་མེད་ཐབས་
མེད་དེ། སྟོན་ཁའི་འཁྱགས་རིམ་ཤིན་ཏུ་སྲབ་པས། རྒྱུག་ཆུ་དྲག་ཏུ་འབབ་སར་འཁྱགས་པ་
ནི་རྩ་བ་ནས་མེད།
ཉིན་ནས་ཉིན་བསྟུད་དེ་པཱ་ཁེས་མཐུར་ཐག་འདྲུད་བཞིན་དཀའ་སྒྲུབ་བྱས་ཤིང་། ཉི་
མ་དེ་འདྲ་ནི་ལོ་ལས་རིང་བ་ལྟར་དུ་སྣང་། ཁོ་ཚོས་རྟག་པར་ནམ་མ་ལངས་གོང་ནས་རྡོག་
ཐོན་བྱེད་པ་དང་། སྐྱ་མདའ་ཐོག་མར་གཏོང་དུས་དབྱིན་ལེ་ཁ་ཤས་ཤིག་བསྐྱོད་ཟིན། ཁོ་
ཚོས་ས་རུབ་རྗེས་གཞི་ནས་སྒར་ཕུབ་ཁོ་ན་བྱས་ཏེ། རང་སྐལ་ཉ་ཤ་ཕྲན་བུ་དེ་ཟོས་རྗེས།
གངས་ཀྱི་འོག་ཏུ་འཁུམས་ཏེ་ཉལ་ནས་སྡོད། པཱ་ཁེའི་ཟས་ཀྱི་དང་ཁ་ཤིན་ཏུ་ནས་ཆེ་
བས། ཉིན་ལྟར་ཁོ་རང་ལ་བགོས་པའི་ཉ་མཱ་ཧ་སྤམས་གཅིག་དང་ཕྱེད་ཀ་དེ་ལྟོ་བའི་ནང་
དུ་ཡལ་བ་ལྟ་བུར་གྱུར་བགྱི་ཡོད་ཅིང་། ཁོ་ལ་ལྟོ་བ་རྒྱགས་པའི་དུས་ཤིག་ཤར་མྱོང་མེད་
པར། བཀྲེས་ལྟོགས་ཀྱིས་མནར་བའི་སྡུག་བསྔལ་ཚད་མེད་མྱངས། ཁྱི་གཞན་དག་དེ་ཚོ་
གཟུགས་ཆུང་བ་དང་། སྐྱེ་དུས་ནས་འཚོ་བ་དེ་འདྲ་རང་སྐྱེལ་མྱོང་བས། ཉིན་རེར་ཉ་མཱ་ཧ་
སྤམས་གཅིག་ཟོས་ན་ལྟོགས་བགྱི་མེད།
ཁོ་པས་གང་མགྱོགས་ཟས་ཡག་སྒྲུག་རྒྱག་པའི་དེ་སྔའི་སྐྱོན་དེ་རྣམས་ཁྱད་བསད་བྱས།
མ་གཞི་ཁོ་པ་ཟས་ཟ་དུས་ཞིབ་ལྡད་དལ་མིད་བྱེད་རྒྱུར་དགའ་ན་ཡང་། སྔོན་ལ་ཟོས་ཚར་
བའི་ལས་རོགས་ཀྱིས་འཕྲོག་པ་ཁོ་ན་ཡོང་བ་དེ་ནི་བཀག་ཀྱང་ཁོགས་ཐབས་དང་བྲལ་
ཏེ། ཁོས་གཉིས་གསུམ་ཞིག་ཕྱིར་སྐྲོད་བྱེད་ཤུལ་གྱི་རིང་ལ། ཟ་འཕྲོར་ལུས་པའི་ཟས་ཚང་
མ་ཁྱི་གཞན་གྱི་ཁོག་པར་འཛུལ་ཚར་བ་རེད། ཁོས་ཁ་བཤད་ལག་བསྟར་གྱིས་ཁོ་ཚོ་དང་
མགྱོགས་ལོད་གཅིག་པ་ཟ་བ་མ་ཟད། བཀྲེས་ལྟོགས་ཀྱི་དབང་གིས་ཚུལ་མིན་ཧམ་སེམས་
ཀྱང་སྐྱེས། ཁོས་ལྟ་གིན་དང་སྦྱོང་གིན་བྱས། གསར་དུ་སླེབས་པའི་ཁྱི་ཕད་ཁེ་ཟེར་བ་ཞིག་
ཡོད་པ་དེ་ནི་ཤིན་ཏུ་ནས་གྲུང་བས། ན་བརྫུ་ཁོ་ན་འདེབས་རྒྱུར་དགའ་ལ་རྐུན་སེམས་དང་
ལྡན་པ་ཞིག་རེད། དེས་ཤ་བསྙལ་མ་ལྷེབ་ཙམ་ཞིག་བརྐུས་པ་པཱ་ཁེས་མཐོང་བས་དེ་ལྟར་
རང་བྱས་ཏེ། ཕེ་རའོ་ཡིས་ཁ་ཕྱིར་སློག་པའི་སྐད་ཅིག་ཉིད་ལ་ཤ་ཆེན་པོ་ཞིག་བརྐུས། གྱོད་
དོན་དེར་རྩོད་གཞི་ཆེན་པོ་ལངས་ན་ཡང་པཱ་ཁེར་དོགས་པ་བྱེད་མཁན་མེད་པར། རྟག་
པར་མིའི་ལག་ཏུ་ཚུད་མཁན་ཁྱི་གླེན་པ་དྷོ་པུ་ཟེར་བ་ཞིག་ཡོད་པ་དེ་པཱ་ཁེའི་ཉེས་ཚབ་
ཁུར་མཁན་ལ་གྱུར།
འཆི་གསོན་ལ་ཐུག་པའི་བྱང་ཕྱོགས་ཀྱི་རྒྱལ་ཁམས་སུ། པཱ་ཁེས་རྐུན་ཁྲིམས་ཐོག་མར་
བཤིག་པ་དེ་ལས་ཁོ་པ་དེ་གའི་འཚོ་གནས་ཁོར་ཡུག་ལ་འཕྲོད་པ་མཚོན་ལ། ཁོ་པའི་འཕྲོད་
ནུས་ཏེ། འགྱུར་ལྡོག་འགྲོ་བའི་ཆ་རྐྱེན་ལ་གཞིགས་ནས་རང་ངོས་སྙོམས་སྒྲིག་བྱེད་ནུས་
མངོན་པར་བྱས་ཤིང་། འཇོན་ཐང་དེ་རིགས་མེད་ན་འཆི་ཐག་ཤིན་ཏུ་ཉེའོ། །དེ་ལས་ད་དུང་
པཱ་ཁེའི་རྒྱུ་དག་ཆུང་དུ་ཕྱིན་པ་མ་ཟད། ཐ་ན་རྩ་མེད་དུ་ཕྱིན་པ་ཡང་མངོན་ཏེ། ཡ་ང་སྙིང་
རྗེ་བྲལ་བའི་འཚོ་གནས་འཐབ་རྩོད་ཀྱི་ཁྲོད་དུ། རྒྱུ་དག་གིས་ཕན་ཐོགས་སྤུ་ཙམ་མེད་པ་མ་
ཟད། ད་དུང་བཀག་རྡོར་གྱུར་བགྱི་ཡོད། མཐུན་སྒྲིལ་མཛའ་བརྩེ་དང་། སྒེར་གྱི་རྒྱུ་ནོར་དང་
མི་སྒེར་གྱི་བརྩེ་སེམས་ལ་བརྩི་འཇོག་བྱེད་པའི་ལྷོ་ཕྱོགས་སུ། རྒྱུ་དག་ལས་ཡག་པའི་དངོས་
པོ་ཞིག་མེད་པ་སྨོས་མེད་ཡིན་རུང་། དབྱུག་པ་དང་ཁྱི་སོ་གཉིས་པོ་སྲོལ་ལུགས་ལ་གྱུར་པའི་
བྱང་ཕྱོགས་ཀྱི་ས་ཆར། སུ་ཡིས་རྒྱུ་དག་དྲན་ནས་བསྡད་ན་དེ་ནི་གླེན་པ་ཡིན་པས། སུ་ལ་རྒྱུ་
དག་དང་ལྡན་ན་དེ་ལ་ཕམ་ཉེས་ཡོང་རྒྱུ་བཟློག་ཏུ་མེད་པ་ཞིག་རེད།
གནས་ལུགས་དེ་ཚོ་པཱ་ཁེས་སེམས་ནས་དྲན་པ་ཞིག་མ་ཡིན་པར། གོ་མེད་ཚོར་མེད་
ངང་རང་ངོས་སྙོམས་སྒྲིག་བྱས་ནས། འཚོ་བ་སྐྱེལ་སྟངས་གསར་པ་དེ་རིགས་ལ་འཕྲོད་པ་
ཙམ་ཞིག་གོ །དེ་སྔ་གཡུལ་འཐབ་ཀྱི་མཇུག་འབྲས་ཇི་ལྟར་ཡིན་མིན་ལ་མ་ལྟོས་པར། ཁོ་
པས་གཡུལ་ངོར་ཞུགས་པར་སྐྲག་མྱོང་ཡེ་ནས་མེད་མོད། མི་ཕོ་གོས་དམར་ཅན་དེས་དེ་
བས་རྩ་བར་གྱུར་པ་དང་དེ་བས་གདོད་མར་གྱུར་པའི་གནས་ལུགས་ཤིག་ཁོའི་བློ་ཡུལ་དུ་
འཇགས་པར་བྱས། དེ་སྔ་ཁོ་ལ་ཤེས་དཔལ་གྱི་བག་ཆགས་བཟང་པོ་ཐེབས་ནས། བདེན་
ལུགས་བསྲུང་ཕྱིར་རང་སྲོག་བློས་གཏོང་བྱས་ཆོག་པ་སྟེ། དཔེར་ན་ཁྲིམས་དཔོན་མི་ལེར་
གྱི་རྟ་ལྕག་བསྲུང་ཕྱིར་སྲོག་བློས་གཏོང་ཕོད་བགྱི་ཡོད། འོན་ཏེ་ད་ཆ་ཁོ་པ་ཤེས་དཔལ་དང་
མཐར་ཕྱིན་བྲལ་བ་དེའི་དཔང་རྟགས་ནི་ཁོ་ལ་བདེན་སེམས་དོར་ནས་རང་ལ་ཉམས་ཉེས་
མི་ཡོང་བ་བྱེད་ནུས་ལྡན་པ་དེ་རེད། ཁོ་པ་རྐུ་རྒྱག་རྒྱུར་དགའ་བ་ཞིག་མིན་པར། གྲོད་ཁོག་
སྟོང་རྐྱང་ཡིན་པས་བྱས་པའོ། །ཁོས་མངོན་གསལ་དུ་མི་འཕྲོག་པར། དབྱུག་པ་དང་ཁྱི་སོར་
བརྩི་འཇོག་བྱ་ཕྱིར་གཡོ་སྒྱུའི་ངང་ལྐོག་ཏུ་བརྐུ་བ་རེད། མདོར་ན་བྱ་བ་དེ་ཚོ་བྱས་ན་མ་
བྱས་པ་ལས་ཀྱང་སླ་བ་ཡོད་པས་ན་ཁོ་པས་དེ་ལྟར་བྱེད་པ་རེད།
ཁོ་པ་ཡར་ཐོན(རྗེས་ལུས་ཟེར་ཡང་ཆོག)ཤིན་ཏུ་མྱུར་པོ་ཕྱིན། ཁོའི་ཤ་རྒོད་ལྕགས་
ལྟར་མཁྲེགས་པར་གྱུར་པ་དང་། སྤྱིར་བཏང་གི་སྡུག་བསྔལ་སྣང་བར་གཏན་ནས་འཇོག་
བགྱི་མེད། ཁོ་པ་ཁེ་གཉེར་ཅན་འཁྲུལ་མེད་ལ་གྱུར། ཟས་ཟ་ཁག་པོ་དང་འཇུ་ཁག་པོ་
ཇི་འདྲ་ཡོད་ན་ཡང་ཁོས་ཟ་རྐྱང་བྱེད། ཟས་དེ་ཚོ་ཁོག་པར་སླེབས་རྗེས། ཕོ་གཤེར་གྱིས་
འཚོ་བཅུད་ཕྲན་བུ་ཕྲན་བུ་བྱས་ཏེ་བསྡུ་ལེན་གཙང་མར་བྱེད་ཅིང་། ཁོའི་ཁྲག་གིས་འཚོ་
བཅུད་དེ་ཚོ་ཤར་མར་ལུས་ཀྱི་ཡན་ལག་དང་ཉིང་ལག་བར་བསྐྱལ་ནས། ཆེས་སྲ་བརྟན་
གྱི་ཕྲ་ཕུང་སྐྱེ་གྲུབ་བྱེད། ཁོའི་མིག་དང་སྣ་ཡི་ཚོར་བ་ཤིན་ཏུ་ནས་སྐྱེན་པར་གྱུར་ལ། རྣ་
བ་ཡང་ཤིན་ཏུ་ནས་གསང་བས་ན། རྨི་ལམ་གྱི་ནང་དུ་ཡང་སྒྲ་ཆེས་ཕྲ་ཞིང་ཞིབ་པ་ཐོས་
ནས། ཉེན་ཁའི་གནས་ཚུལ་ཡོད་མེད་བརྟག་ཐུབ་བགྱི་ཡོད། ཁོས་སོ་ཡིས་སྡེར་མོའི་སྲུབས་
ཀའི་འཁྱགས་པ་འདོན་ཤེས་པ་དང་། ཁ་སྐོམ་ན་ཡང་ཆུ་ལེན་སའི་འཁྱགས་ཁུང་སླར་
འཁྱགས་ཟིན་སྐབས་སུ། རྐང་ལག་གཉིས་རེས་མོས་ཀྱིས་འཁྱགས་ཧྲུལ་མཐུག་ཐག་ཆོད་
དེ་ཚོ་བརྡུངས་ཏེ་ཞིབ་མོར་བྱེད་ཐུབ། ཁོའི་འཇོན་ཐང་ཆེས་ངོམས་སུ་ཆོག་པ་ནི་མཚན་མོ་
གཅིག་གི་སྔོན་ནས་ལྷགས་རླུང་གི་སྒྲར་ཉན་ཤེས་པ་དེ་རེད། ཁོས་ཤིང་སྡོང་འོག་གི་གཙང་
འགྲམ་དུ་ས་ཀོང་འདྲུ་དུས་ལྷགས་རླུང་ཕྲ་མོ་ཙམ་ཡང་མེད་ན་ཡང་། རྗེས་སུ་ལྷགས་རླུང་
ལངས་དུས་ཁོས་བདེ་བདེ་ཤད་ཤད་ངང་ལྷགས་ཕྱོགས་མི་འཁེལ་བའི་གཞོགས་ངོས་དེར་
ཡིབ་ནས་སྡོད་པ་རེད།
ཁོས་དེ་ཚོ་ཤེས་པ་བྱེད་རྒྱུ་དེ་ཉམས་མྱོང་གཅིག་པུར་བརྟེན་པ་མ་ཡིན་པར། ད་དུང་
གཉིད་ལ་ཡུན་རིང་ཡུར་ནས་ད་ལྟ་སོས་ཙམ་ཡིན་པའི་ལྷན་སྐྱེས་ཀྱི་ནུས་པར་བརྟེན་པ་
ཞིག་རེད། ཕ་ཚ་བུ་རྒྱུད་ཀྱིས་འདུལ་སྦྱོང་བྱས་པའི་རྗེས་ཤུལ་མེད་པར་གྱུར་ནས། ཁོའི་
རིགས་ཚོགས་གཞོན་དུས་ཀྱི་གནས་ཚུལ་དྲན་པ་དང་འདྲ་ལ། སྐབས་དེ་དུས་ཁྱི་ལྡོམ་གྱིས་
གདོད་མའི་ནགས་སུ་ཁྱུ་དང་ཁྱུ་བྱས་ཏེ་འཕྱན་བཞིན་རྔོན་རྒྱག་བྱེད། ཁོའི་ངོས་ནས་བཤད་
ན། རྨུགས་གསོད་དང་སྤྱང་ཀི་བཞིན་དུ་འཕྲལ་ཐག་གཅོད་པའི་འཛིང་ལུགས་ཤེས་པ་བྱ་
རྒྱུ་དེ་ནི་ཁག་པོ་དེ་ཙམ་མ་རེད། དེ་ནི་གཏིང་བརྗེད་དུ་སོང་བའི་མེས་པོའི་རང་གཤིས་
རེད། ཁོ་ཚོས་ཁོའི་ནང་སེམས་ཀྱི་གདོད་མའི་གསོན་ཤུགས་སྐུལ་སྤེལ་བྱས་ལ། ཁོ་ཚོའི་
ཇུས་འགོད་ལ་ཡང་གནའ་སྔ་མོའི་རྒྱུད་ཚོགས་ཀྱི་རྗེས་ཤུལ་གསལ་ནས་ཡོད། ཇུས་འགོད་
དེ་ཚོ་ལྷན་སྐྱེས་ཡིན་པ་ལྟར་དུ་སྔོག་འདོན་བྱེད་མི་དགོས་པར་ལས་ཤིན་ཏུ་སླ་པོའི་ངང་
ནས་ཁོ་ལ་དབང་བར་གྱུར། ཁོ་པས་དབེན་འཇམ་གྲང་ངད་ཀྱི་མཚན་མོར་སྐར་མ་ཞིག་
ལ་རྒྱང་ལྟ་བྱེད་བཞིན་དུ་སྤྱང་ཀི་དང་འདྲ་བར་འབོད་སྐད་བྱེད་པ་དེ་ནི་ཏག་ཏག་ས་སེར་
སེན་མོ་གང་ལ་གྱུར་ཟིན་པའི་ཁོའི་མེས་པོས་དུས་རབས་ཧ་ཅང་མང་པོ་བརྒལ་ནས་ཁོའི་
ཁ་གཡར་ཏེ་སྐར་མར་གཏད་ནས་བསྒྲགས་པའི་འབོད་སྐད་ཡིན་ཞིང་། འབོད་སྐད་དེའི་
འགྱུར་ཁུགས་ནི་མེས་པོའི་འགྱུར་ཁུགས་ཡིན་པ་དེས་ཁོ་ཚོའི་འཁངས་སེམས་ལྷུག་གླེང་
བྱས་པ་དང་། ཧ་ཅང་དབེན་པ་དང་གྲང་ངད་དང་མུན་ནག་བཅས་ལ་སྐྱེ་བའི་ཁོ་ཚོའི་ཚོར་
སྣང་ལྷུག་གླེང་བྱེད་པ་རེད།
དེས་ན་ཚེ་སྲོག་ལ་རང་དབང་མེད་པའི་དཔེ་ཞིག་ཡིན་པའི་ངོས་ནས། ལོ་རྒྱུས་ཡུན་
རིང་ལྡན་པའི་གླུ་དེ་ཁོའི་སེམས་ནང་ལང་ལོང་དུ་འཕྱུར་ཡོང་བ་དང་། ཁོ་པ་སླར་ཡང་རང་
ངོས་ལ་ཕྱིར་ལོག་བྱས། ཁོ་པ་ཕྱིར་ལོག་བྱས་པ་ནི་སྐྱེ་འགྲོར་བྱང་ཕྱོགས་ནས་ལྕགས་རིགས་
སེར་པོ་ཞིག་རྙེད་པས་བྱས་པ་དང་། མན་ནོ་ཨེལ་ནི་ལྡུམ་ར་བ་ལས་རོགས་ཤིག་ཡིན་པས་
བྱས་ཤིང་། མི་དེའི་གླ་ཆས་ཁོ་རང་གི་བཟའ་ཟླ་དང་གཅིག་རྗེས་གཉིས་མཐུད་དུ་སྐྱེས་པའི་
ཨ་ཕྲུག་དེ་ཚོ་གསོ་མི་ཐུབ་པས་བྱས་པའོ། །

རབ་བྱེད་གསུམ་པ། རི་དྭགས་ཀྱི་རྒྱལ་པོ།

པཱ་ཁེས་གདོད་མའི་བཙན་བདག་བྱེད་འདོད་ཀྱི་རྒོད་སེམས་ནི་ཤིན་ཏུ་ཆེ། གངས་
སྟེང་གི་ལོ་ཟླའི་ཆ་རྐྱེན་ཞན་པོའི་འོག་ཏུ། རྒོད་སེམས་དེ་རིགས་མི་མངོན་པའི་ཚུལ་གྱིས་
ཁ་རོག་ལ་ཆད་མེད་དུ་འཕེལ། གསར་སྐྱེས་གཡོ་སྒྱུས་ཁོ་ལ་དོ་སྙོམས་དང་རང་ཚོད་འཛིན་
ནུས་བྱིན། རང་ངོས་སྙོམས་སྒྲིག་གིས་འཚོ་བ་གསར་པར་འཕྲོད་ཤུགས་ཆེ་ཐལ་དྲགས་པས་
ཁོ་པ་ཤིན་ཏུ་དུབ་པར་གྱུར། ཁོས་རང་འགུལ་གྱིས་བརྙས་བརྐོ་མི་བྱེད་པ་མ་ཟད་གཡོལ་
ཡང་ཅི་ཐུབ་བྱེད་པའི་བྱེད་སྟངས་དེ་རིགས་ལ་དངོས་འབྲེལ་བསམ་བློ་ཞིབ་ཕྲ་བཏང་བ་
ཞིག་རང་རེད་ཅེས་བཤད་ཆོག་སྟེ། མ་གཞི་ཁོ་དང་ཟི་བྷི་ཚེའི་བར་ལ་ཞེ་འཁོན་ཆེན་པོ་
ཡོད་ན་ཡང་། ཁོས་འཚབ་འཚུབ་དང་སུན་སྣང་མི་བྱེད་ཅིང་། བརྙས་བརྐོའི་བྱ་སྤྱོད་ཅི་
ཡང་མ་ཐོན་པ་བྱེད།
ཟི་བྷི་ཚེའི་ཕྱོགས་ནས་བཤད་ན། པཱ་ཁེ་དགྲ་ཡ་ཉེན་ཆེན་ཞིག་ལ་བརྩི་བཞིན་ཡོད་པ་
ཡང་སྲིད་དེ། ཁོས་གོ་སྐབས་ཡོད་ཚད་བཙལ་ནས་ཤེད་ངོམས་བྱེད་པ་དང་། པཱ་ཁེར་རྟག་
པར་སྲོལ་འགལ་གྱི་འཇིགས་སྐུལ་བྱ་སྤྱོད་སྤེལ་བར་བྱེད་ཅིང་། ཁྱོད་ཤི་ང་གསོན་གྱི་དམག་
འཐབ་ཅིག་སློང་དགོས་སྙམ། གལ་སྲིད་བསམ་ཡུལ་ལས་འདས་པའི་རྐྱེན་ངན་གོད་ཆག་
ཅིག་འཕྲད་མེད་ན། དམག་འཐབ་དེ་ལམ་བར་དུ་སྔ་ས་ནས་ལངས་ཚར་བ་ཡང་སྲིད། དེ་
ཉིན་གྱི་འགྲུལ་བཞུད་མཇུག་བསྒྲིལ་དུས། ཁོ་ཚོས་ལུང་སྟོང་ཁ་ཁུ་སིམ་པའི་ལེ་པར་ཅེ་
མཚོ་ངོགས་སུ་སྒར་བཏབ་ནས་བསྡད། གྲང་རླུང་གིས་འོད་ཆེམ་ཆེམ་འཚེར་བའི་སྤུ་གྲི་
ཞིག་དང་འདྲ་བར་ཁ་བའི་མེ་ཏོག་བསྒྲིལ། ལག་པ་བརྐྱངས་ན་མཛུབ་མོ་ལྔ་ཡང་མི་རིག་
པས། ཁོ་ཚོས་མུན་ནག་ཏུ་སྦར་མྱུལ་བརྒྱབ་ནས་གུར་ཕུབ་རྒྱུར་ཟད། གནས་ཚུལ་དངོས་
གནས་མི་ལེགས་ཤིང་། ཁོ་ཚོའི་རྒྱབ་ཏུ་ནི་བྲག་རི་གཡང་གཟར་ཅན་ཞིག་འགྱིང་ངེར་
གནས། ཕེ་རའོ་དང་ཧྥོ་རན་སོ་སིས་མཚེའུའི་འཁྱགས་པའི་སྟེང་དུ་མེ་ཁ་གསོ་བ་དང་མལ་
བཅའ་མི་བྱེད་ཀ་མེད་ཐུག ཡང་ཆས་སྤྲས་ནས་མདུན་བསྐྱོད་བྱ་ཕྱིར་ཁོ་ཚོས་གུར་ནི་དྷེ་
ཡད་སེར་བསྐྱུར་བ་རེད། ཆུས་འཁྱེར་ཤིང་དང་སྡོང་སྐམ་སྤྱད་ནས་འཁྱགས་སྟེང་དུ་སྤར་
བའི་མེ་ཀོང་ནི་ཤི་བས་ན། ཁོ་ཚོས་མུན་ནག་གི་ཁྲོད་དུ་དགོང་ཟས་ཟ་དགོས་ཐུག
པཱ་ཁེས་བྲག་རིར་དམ་པོར་འབྱར་ནས་ཁྱི་ཚང་དྲོ་ཞིང་འཇམ་པ་ཞིག་བཟོས། ཧྥོ་རན་
སོ་སིས་མེ་སྟེང་དུ་བཞུ་བའི་ཉ་ཤ་ཁོ་ཚོར་བགོ་དུས། པཱ་ཁེས་ཤིན་ཏུ་ནས་མི་འདོད་བཞིན་
དུ་ཚང་དང་བྲལ། ཁོས་རང་སྐལ་ཟོས་ཟིན་ནས་ལོག་ཡོང་དུས་རང་ཉིད་ཀྱི་ཚང་མལ་དེ་
གཞན་གྱིས་བཟུང་བ་ཤེས། བཙན་འཛུལ་པ་དེ་ནི་ཟི་བྷི་ཚེ་ཡིན་པ་ཐ་ཚིག་གི་ངར་སྐད་
གཅིག་གྲག་པ་ཐོས་པ་ལས་ཤེས། དེ་སྔ་པཱ་ཁེས་དེ་དང་རྩོད་གླེང་མ་ཐོན་པ་ཁོ་ན་བྱེད་ན་
ཡང་། ད་ཐེངས་ཁོས་ཐལ་དྲགས་ཐག་ཆོད་པ་རེད། པཱ་ཁེའི་སེམས་ནང་ཁོང་ཁྲོའི་མེ་ཞིག་
འབར་ནས་ཁྲོ་འཚུབ་འཚུབ་ངང་ཟི་བྷི་ཚེར་མཆོངས། དེ་ལྟར་མཆོངས་པར་པཱ་ཁེ་རང་
ཉིད་ཀྱང་ཧང་སང་ན་ཟི་བྷི་ཚེ་ནི་དེ་བས་སྨོས་ཅི་དགོས། ཟི་བྷི་ཚེ་དང་པཱ་ཁེ་གཉིས་མཉམ་
དུ་གཤིབས་པའི་ཉམས་མྱོང་ཡོངས་རྫོགས་ལ་གཞིགས་ན། ཟི་བྷི་ཚེའི་བསམ་པར་ཁོ་རང་
གི་ཁ་གཏད་པཱ་ཁེ་ནི་ཤིན་ཏུ་ནས་བྱབ་ཆུང་བླ་འདར་བ་ཞིག་ཡིན་པ་དེ་ལ་དུས་བདེ་ཞོད་
འཇགས་ཡོང་དོན་ནི་གཟུགས་སྟོབས་ཆེ་བ་དེ་ཁོ་ནས་བྱས་པར་འདོད།
ཁོ་གཉིས་ཀྱིས་གཏོར་བརླག་འཕོག་པའི་ཚང་གི་ནང་ནས་ཕྱི་བར་འཛིངས་པ་དང་།
ཧྥོ་རན་སོ་སིར་ཡང་བསམ་ཡུལ་ལས་འདས་སྣང་འཆར། ཁོས་ཀླན་ཀ་དེ་ཞིབ་གསལ་
མཐོང་ནས་པཱ་ཁེར་གཏད་དེ། “ཀྱེ། ཀྱེ” ཞེས་དང་། “སྡུག་ཤི་རྒྱག་རྒྱུ་ཁོ་ལ་སོ་རྒྱོབས། སོ་
རྒྱོབས་ལས་ལྟས་ངན་དེ་ལ་སྣ་སུན་ཞིག་སྤྲོད་ཅིག” ཅེས་སྐད་བརྒྱབ།
ཟི་བྷི་ཚེས་ངོ་ཚ་ཁ་སྐྱེངས་ངང་ཟུག་སྒྲ་སྒྲོག་ཅིང་མཆོངས་པ་དང་། རྒྱབ་མདུན་
གཉིས་ལ་སྐོར་བ་བརྒྱབ་ནས་མཆོང་རྒྱུའི་གོ་སྐབས་འཚོལ་བར་བྱེད། པཱ་ཁེས་ཀྱང་ཟི་བྷི་
ཚེ་དང་འདྲ་བར་བྲེལ་ཟིང་ཆེ་ལ་གཟབ་ནན་ཡང་བྱེད་པ་དང་། གོང་བཞིན་རྒྱབ་མདུན་
ལ་སྐོར་བ་བརྒྱབ་སྟེ་ཕ་རོལ་པོ་གནོན་དགོས་སྙམ། འགག་རྩའི་དུས་དེར་བསམ་ཡུལ་ལས་
འདས་པའི་གནས་ཚུལ་དེ་ཐོན་ནས། པཱ་ཁེ་དང་ཟི་བྷི་ཚེའི་བར་གྱི་རྒྱལ་ཕམ་ཐག་གཅོད་
པའི་དམར་འཛིང་དེ་དཀའ་ཚེགས་ཆེ་བའི་འགྲུལ་བཞུད་ཧ་ཅང་རིང་པོ་ཞིག་གི་རྗེས་བར་
འགྱངས་པ་རེད།
ཕེ་རའོ་ཡིས་ཁ་རྡུང་དྲག་པོ་ཞིག་བཏང་བ་དང་། རུས་སྐོགས་པགས་གཡོགས་ཀྱི་སྟེང་
དུ་དབྱུག་པ་གཞུས་མ་ཉིད་དུ་ན་ཟུག་མ་བཟོད་པའི་སྐད་ངན་གྲག་ཅིང་། སྡེ་ཟིང་ཆེན་པོ་
ཞིག་དེ་ལྟར་ལངས་པ་རེད། སྒར་སར་གློ་བུར་དུ་ལྐོག་ལྐོག་སུད་སུད་བྱེད་མཁན་སེམས་
ཅན་སྤུ་རིང་ཁྱུ་གཅིག་ཐོན་པ་དེ་རྣམས་ནི་ད་བྱེད་དུས་དབྱིན་དྷི་ཨན་པའི་གྲོང་ཚོ་གང་
ཞིག་ཏུ་སྒར་སའི་དྲི་ངད་འཐུལ་ནས་རྒྱུགས་ཡོང་བའི་ཧ་སེ་ཀིའི་ལྟོགས་ཁྱི་བརྒྱད་ཅུ་དགུ་
བཅུ་ཞིག་ཡིན་པ་དེ་ནི་པཱ་ཁེ་དང་ཟི་བྷི་ཚེའི་བར་ལ་དམར་འཛིང་བྱེད་སྐབས་དང་བསྟུན་
ནས་འཛུལ་ཡོང་བ་ཞིག་རེད། སྐྱེས་པ་གཉིས་ཀྱིས་ལག་ཏུ་དབྱུག་རིང་ཐོགས་ཏེ་ཁྱི་ཁྱུའི་
ཁྲོད་དུ་མཆོངས་པ་དང་། ཁྱི་ཁྱུས་མཆེ་གཙིགས་སྡེར་བགྲད་ངང་རྒོལ་ལན་བྱེད། ཟས་
ཀྱི་དྲི་མས་དེ་ཚོ་སྨྱོ་བ་ལྟ་བུར་གྱུར། ལྟོགས་ཁྱི་གཅིག་གིས་ཟས་སྣོད་ཀྱི་ནང་དུ་མགོ་བོ་
བརྒྱུས་པ་ཕེ་རའོ་ཡིས་མཐོང་ནས། དབྱུག་པ་འཕྱར་ཏེ་རུས་སྐོགས་པགས་གཡོགས་ཀྱི་སྟེང་
དུ་ཤེད་ཀྱིས་གཞུས་པ་དང་། ཟས་སྣོད་ནང་གི་ཟས་རིགས་གང་སར་འཐོར། སྐད་ཅིག་ཡུན་
ལ་ལྟོགས་ཁྱི་བཅུ་ཉི་ཤུ་མཉམ་དུ་མཆོངས་ཏེ། རུ་ཊི་དང་ཤ་བསྙལ་མ་གང་བྱུང་དུ་འཕྲོག་
ཅིང་། ཉེས་རྡུང་ཇི་ལྟར་འཁེལ་རུང་སྣང་མེད་ཚོར་མེད་བྱེད། དབྱུག་པ་ཆར་པ་འབབ་
འབབ་འཁེལ་བའི་འོག་ཏུ་དེ་ཚོས་ངར་སྒྲ་སྒྲོག་ཅིང་། སྔར་བཞིན་དུ་སེམས་ཤུགས་སྤུ་ཙམ་
ཡང་མ་ཉམས་པའི་ངང་ནས་ཕྲོགས་ཏེ་ཁྱུར་མིད་གཙང་དག་བཏང་།
དེ་དུས་གངས་གྲུའི་རུ་ཁག་གི་ཁྱིས་ཧང་སང་བཞིན་དུ་ཁྱི་ཚང་ནས་ཐོན་ཏེ་མཆོངས་
ན་ཡང་། གཏུམ་དྲག་ཆེ་བའི་བཙན་འཛུལ་པས་ཟིལ་གྱིས་མནན། པཱ་ཁེས་ཁྱི་དེ་འདྲ་བ་
མཐོང་མྱོང་ཡེ་ནས་མེད་པ་དེ་ཚོའི་རུས་པས་པགས་པ་འབིགས་ལ་ཁད་ཡིན་པ་དེ་ཚོ་
དངོས་གནས་རུས་སྐོགས་པགས་གཡོགས་རྐྱང་རྐྱང་ཡིན་པའི་སྟེང་དུ་པགས་པ་ཟབ་བེ་
ཟོབ་བེ་རེ་རེ་གཡོགས་ཤིང་། མིག་གཉིས་ལས་འོད་འཚེར་ལ་སོ་རྣོན་པོའི་སྟེང་ནས་ཁ་ཆུ་
བཞུར། ལྟོགས་ཐག་ཆོད་པའི་ཁྱི་དེ་ཚོ་འཇིགས་སུ་རུང་ལ་དོ་ཟླ་མི་ཆོག་ཅིང་ཁོགས་ཐབས་
དང་བྲལ། འཐབ་ཐེངས་གཅིག་སོང་རྗེས། རུ་ཁག་ནང་གི་ཁྱི་ཚང་མ་བྲག་རིའི་མདུན་
བར་དུ་བཀར། པཱ་ཁེར་ཧ་སེ་ཀིའི་ཁྱི་གསུམ་གྱི་སྐོར་རྡུང་འཁེལ་ནས། སྐད་ཅིག་ཡུན་ལ་
མགོ་དང་ཕྲག་པ་གཉིས་ལ་ཁ་ཤོ་རེ་དབྲལ། འུར་སྒྲ་ཧང་སང་བ་བསྒྲགས་པ་དང་བྷེལ་ལིས་
རྣམ་ཀུན་ལྟར་དུ་ངུས། དྷེ་ཧྥུ་དང་སོའོ་ལེག་སིའི་ལུས་ཡོངས་རྨ་རྗེས་ཀྱིས་ཁེངས་ན་ཡང་
སྔར་བཞིན་དཔུང་པ་མཉམ་གཤིབས་ཀྱིས་དཔའ་ངར་ཆེན་པོས་དམག་འཐབ་བྱས། འཇོ་
ཡིས་གདོན་འདྲེ་བཞིན་དུ་མཆོང་ཐེངས་གཅིག་རང་ལ་ཧ་སེ་ཀིའི་ཁྱི་གཅིག་གི་ལག་པར་
སོ་བཏབ་སྟེ་རུས་པ་ཧྲུག་བཅག་ཏུ་བཏང་། ན་བརྫུ་འདེབས་རྒྱུར་དགའ་བའི་ཕད་ཁེས་
མཆོང་ཐེངས་གཅིག་ལ་ཁྱི་ལག་ཀྱོག་དེའི་མདུན་དུ་མཆོངས་ཏེ། ཧོབ་སྟེ་སོ་ཞིག་བཏབ་
ནས་ཡང་བསྐྱར་གཅིག་འཐེན་པས་ཁྱི་དེའི་སྐེ་བཅད་པ་རེད། པཱ་ཁེས་ཁ་ནས་ལྦུ་དཀར
ཐོན་མཁན་དགྲ་བོ་ཞིག་ལ་སོ་བཏབ་སྟེ་དེའི་སྐེའི་ཁྲག་རྩ་བཅད་པས་ལུས་ཡོངས་ལ་ཁྲག་
འཐོར་བ་དང་། ཁ་ལས་ཁྲག་དྲོན་གྱི་དྲི་ངད་ཁ་བ་དེས་ཁོ་ལ་ངར་བསླངས་ཏེ་གཏུམ་དྲག་
དེ་བས་ཆེ་བར་གྱུར། ཁོ་ལྟོགས་ཁྱི་གཞན་ཞིག་ལ་མཆོངས་པ་ན། དེ་དུས་རང་ཉིད་ཀྱི་སྐེ་ལ་
སོ་རྣོན་པོ་ཞིག་བཏབ་པ་ཚོར་བ་དང་། སོ་འདེབས་མཁན་དེ་ནི་གཞོགས་ནས་འཇབ་ཡོང་
མཁན་ཟི་བྷི་ཚེ་རེད།
ཕེ་རའོ་དང་ཧྥོ་རན་སོ་སིས་སྒར་ས་ལྷིང་འཇགས་སུ་བཏང་རྗེས། ཁོ་གཉིས་ཀྱི་ཁྱི་ལ་
དཔུང་རོགས་བྱེད་པར་རྒྱུགས་ཡོང་། བཀྲེས་ལྟོགས་ཀྱིས་མནར་བའི་གཅན་གཟན་གྱི་རྦ་
རླབས་དྲག་པོ་ཁོ་གཉིས་ཀྱི་མདུན་ནས་ཕྱིར་བཤོལ་བྱས་ནས། པཱ་ཁེ་དགྲ་བོའི་བསྐོར་རྒྱ་
ལས་ཐར། འོན་ཏེ་ཡུད་ཙམ་ལས་མ་སོང་བར། མི་དེ་གཉིས་ཀྱིས་ཟས་རིགས་བསྲུང་བར་མི་
ལོག་ཀ་མེད་ཐུག་པས་ན། ཧ་སེ་ཀིའི་ཁྱིས་སླར་ཡང་རུ་ཁག་གི་ཁྱིའི་ཕྱོགས་སུ་བཤར་ཡོང་།
བྷེལ་ལེའི་སྙིང་མེད་དཔའ་ཞུམ་དེ་སྲོག་ཉེན་ལས་ཐར་ཐབས་ཀྱི་སྙིང་སྟོབས་ལ་གྱུར་ནས།
གདུག་རྩུབ་ཀྱི་གཅུར་རྒྱ་གཏོར་ཏེ་འཁྱགས་པའི་སྟེང་ནས་ལམ་བཙལ་ཏེ་བྲོས། ཕད་ཁེ་
དང་དྷེ་ཧྥུ་རྗེས་སུ་དམ་པོར་འབྲངས་པ་དང་། རུ་ཁག་གི་ཁྱི་གཞན་ཡང་དེའི་ཕྱི་བཞིན་དུ་
རྒྱུགས། པཱ་ཁེས་ཤེད་ཤུགས་ཡོད་རྒུ་བཏོན་ནས་མཆོང་ཐེངས་གཅིག་ལ་དཔུང་ཁག་གི་རྗེས་
ཟིན་པ་འགྲོ་སྙམ་དུས། མིག་ཟུར་ལས་ཟི་བྷི་ཚེས་དྲག་མཆོངས་བྱས་ཡོང་བ་མཐོང་བ་དེ་
ནི་ཁོ་རང་བསྒྲིལ་འདོད་པ་ཧ་ཅང་གསལ་པོ་རེད། ནམ་ཞིག་རྐང་པ་བརྟན་པོར་མ་ཚུགས་
པར། ཧ་སེ་ཀིའི་ཁྱི་ཚོགས་ཀྱི་མདུན་དུ་འགྱེལ་བ་ཡིན་ན་རང་སྲོག་འཆོར་རྒྱུ་གཏན་ཁེལ་
རེད། འོན་ཏེ་པཱ་ཁེས་ཟི་བྷི་ཚེའི་རྡུང་རྡེག་འཁྱོག་ནས་དཔུང་ཁག་གི་ཕྱི་བཞིན་འཁྱགས་པ་
བརྒལ་ནས་ཕྱིན།
རྗེས་སུ་རུ་ཁག་གི་ཁྱི་དགུ་པོ་ནགས་ཁྲོད་དུ་འཛོམས་ཏེ་གབ་ནས་བསྡད། འདེད་
དམག་མེད་རུང་ཁོ་ཚོ་ཤིན་ཏུ་ནས་ཉམ་ང་བར་གྱུར། ཚང་མར་ཉུང་མཐར་ཡང་རྨས་སྐྱོན་
བཞི་ལྔ་རེ་ཕོག་ཡོད་པ་དང་ལ་ལ་ནི་རྨས་ཚབས་ཆེ། དྷུ་པུའི་རྐང་པར་རྨས་སྐྱོན་ཆེན་པོ་
ཕོག་པ་དང་། ཏཱ་ལེ་ནི་དྷེ་ཡད་སེར་རུ་ཁག་ནང་ཞུགས་མཁན་ཧ་སེ་ཀིའི་ཁྱི་མཇུག་ཤོས་
དེ་ཡིན་པ་དེ་མའི་སྐེ་ལ་ཁ་ཤོ་ཆེན་པོ་ཞིག་དབྲལ་ཡོད་པ་རེད། འཇོ་ཡི་མིག་གཅིག་ལོང་
ཞིང་། གཤིས་ཀ་འཇམ་པའི་བྷེལ་ལིའི་རྣ་བ་གཅིག་ལ་སོ་བཏབ་ནས་ཐེར་ཚལ་སྦར་ཚལ་
བཟོས་པས་མཚན་གང་ངུ་ཚད་ཚད་བྱས། ནམ་གསལ་རྗེས་ཁོ་ཚོས་ཀྱོག་ཙམ་ཀྱོག་ཙམ་
དང་བློ་སེམས་མི་བདེ་བཞིན་དུ་སྒར་སར་ལོག འཕྲོག་བཅོམ་བྱེད་མཁན་མེད་པར་མི་
གཉིས་པོས་རླུང་སྟོན་སྒང་རེད། ཁོ་ཚོའི་ཟས་རིགས་ཕྱེད་ཀ་ཏག་ཏག་མེད་པར་གྱུར། ཧ་
སེ་ཀིའི་ལྟོགས་ཁྱི་དེ་ཚོས་གངས་གྲུའི་ཀོ་ཐག་དང་དར་སྦའི་ཁེབས་ལ་སོ་བཏབ་ནས་ཐེར་
ཚལ་སྦར་ཚལ་བཟོས། དོན་དངོས་ཐོག་ཟ་ལོ་མིན་ལ་མ་ལྟོས་པར་ཅ་ལག་ཡོངས་རྫོགས་ཁྱི་
དེ་ཚོའི་ཁ་ལས་ཐར་མེད་པ་རེད། དེ་ཚོས་ཕེ་རའོ་ཡི་ཤྭ་ཀོའི་ལྷམ་ཆ་གཅིག་ཟོས་པ་དང་།
ཀོ་བའི་མཐུར་ཐག་སོ་ཡིས་བཅད་ཅིང་། ཧྥོ་རན་སོ་སིའི་རིང་ཚད་ལ་དབྱིན་ཁྲེ་གཉིས་ཡོད་
པའི་ལྕག་ཚན་གྱི་སྦྲེང་ཐག་ཀྱང་མཐོང་སར་མེད། ཡི་ཐང་ཆད་པ་དང་ལྐུགས་པའི་རྟུལ་
ཞུགས་འཛིན་པའི་ཧྥོ་རན་སོ་སིར་དྲན་པ་རྙེད་པར་གྱུར་ཏེ། ཁོའི་ཁྱི་རྨས་པར་ལྟ་ཞིབ་བྱས།
ཁོས་འཛུམ་མདངས་སྟོན་བཞིན་དུ “ཨ་ཙི། མཛའ་བོ་ཚོ” ཞེས་དང་། “སོ་མང་པོ་
འདི་འདྲ་བཏབ་འདུག་པས། ཁྱོད་ཚོར་སོ་བཏབ་ནས་སྨྱོ་ཡོད་པ་ཡང་སྲིད། གཅིག་བྱས་
ན་ཚང་མ་ཁྱི་སྨྱོན་ལ་གྱུར་ཡོད་པ་ཡང་སྲིད། ཕེ་རའོ་ལགས། ཁྱེད་ཀྱིས་བྱས་ན་དེ་འདྲ་ཨེ་
སྲིད" ཅེས་བཤད།
ཕེ་རའོ་ཡིས་ཐེ་ཚོམ་དྲ་བར་ཚུད་བཞིན་དུ་མགོ་བོ་གཡུགས་ཙམ་བྱས། ཁོ་ཚོ་དྷོ་
སན་དུ་སླེབས་པར་ད་དུང་ལམ་ཐག་དབྱིན་ལེ་བཞི་བརྒྱ་ཡོད་པས། ཁྱི་ཚང་མར་སྨྱོ་ནད་
འགོས་ཡོད་ན་དངོས་གནས་ཆག་སྒོ་བསླངས་པ་རང་རེད། ཁོ་གཉིས་ཀྱིས་ཚིག་ངན་སྨྲ་
བཞིན་དུ་ཆུ་ཚོད་གཉིས་ཙམ་སྤྱད་དེ་མཐུར་ཐག་འཛིངས་པ་བསངས། རབ་ཏུ་རྨས་པའི་
དཔུང་ཁག་དེ་ལམ་ལ་ཞུགས་པ་དང་། དཀའ་སྡུག་གི་ལམ་དུ་སྔར་བྱུང་ཡོང་མེད་པའི་
ངལ་བ་ཚད་མེད་མྱངས་ཤིང་། དེ་ནི་ཁོ་ཚོ་དྷོ་སན་དུ་མ་སླེབས་གོང་གི་ལམ་དཀའ་ཁག་ཆེ་
ཤོས་དེ་རེད།
དབྱིན་ལེ་སུམ་ཅུ་ཅན་གྱི་གཙང་པོར་དར་ཁ་བསྒྲིགས་མེད་པར། དྲག་ཏུ་འབབ་པའི་
གཙང་ཆུས་གྲང་ངད་ལ་འགོག་རྒོལ་བྱེད་བཞིན་ཡོད་ཅིང་། ཆུ་རྒྱུན་ཕྱིར་འཁོར་ས་དང་
ཁོད་ཅུང་སྙོམས་པའི་གཙང་པོར་གཞི་ནས་འཁྱགས་ཡོད་པ་རེད། དཀའ་ཉེན་ཆེ་བའི་ལམ་
ཐག་དབྱིན་ལེ་སུམ་ཅུ་དེ་ལ་ཉི་མ་དྲུག་དགོས་པ་རེད། དེའི་གོམ་པ་རེ་རེའི་སར་ཡང་མི་
དང་ཁྱི་གཉིས་ཀར་སྲོག་ཉེན་ཆེ། མདུན་ནས་ལམ་དབྱེ་མཁན་ཕེ་རའོ་འཁྱགས་ངོས་ནས་
ཆུ་ལ་ཐེངས་བཅུ་གྲངས་ཁ་ཤས་ཤོར་བ་དང་། སྟབས་ལེགས་ནས་ཁོའི་ལག་ཏུ་བཟུང་བའི་
དབྱུག་རིང་དེས་ཐེངས་ངོ་རེ་བཞིན་ཚང་མར་འཁྱགས་ཁུང་གི་སྟེང་དུ་འཕྲེད་ལ་ཐོགས་པ་
དེས་ཁོ་བསྐྱབས་པ་རེད། འོན་ཏེ་གྲང་ངར་ཆེ་བའི་རླུང་རྒྱུན་ལྡང་ནས། དྲོད་ཚད་ཀླད་ཀོར་
འོག་གི་ཏུའུ་ལྔ་བཅུ་བར་ཆག་ཅིང་། ཁོ་པ་འཁྱགས་ཁུང་དུ་ཟག་ཐེངས་རེ་རེ་བཞིན་ཚང་
མར་མེ་བཏང་ནས་གྱོན་གོས་བསྐམས་ཏེ། སྲོག་མ་ཤོར་བ་བྱ་རྒྱུར་ཟད།
ཅི་དང་གང་གིས་ཀྱང་ཁོ་པ་ཕམ་པར་བྱེད་མི་ཐུབ། ཏག་ཏག་འཇིགས་ཞུམ་སྤུ་ཙམ་
ཡང་མེད་པ་དེའི་རྐྱེན་གྱིས་ཁོ་པ་སྲིད་གཞུང་གི་ཡིག་སྐྱེལ་བར་བདམས་པ་རེད། ཁོའི་བློ་
རྩ་བརྟན་པོའི་ངོ་གདོང་འགྲམ་རྒྱུད་རིང་པོ་དེས་གྲང་ངད་བཟོད་པ་དང་། ཞོགས་པ་ནས་
དགོང་མོ་བར་དྲག་འཐབ་བྱེད་ཅིང་དཀའ་ཉེན་ཚད་མེད་མྱངས། གཙང་ཁའི་གུ་དོག་པའི་
འཁྱགས་པའི་ཁུལ་བརྒྱུད་དེ་མདུན་བསྐྱོད་བྱས་པ་དང་། རྐང་པའི་འོག་ཏུ་འཁྱགས་རིམ་
བརྡིབས་ནས་གས་ཆག་ཕྱིན་པས་ཡུན་རིང་སྡོད་མི་ཕོད། ཐེངས་ཤིག་གངས་གྲུ་འཁྱགས་
ཆུར་དིམ་ནས། དྷེ་ཧྥུ་དང་པཱ་ཁེ་གཉིས་ཆུ་བསུབས་ཐེབས་ནས་ཤི་གྲབས་བྱས། ཡར་ལ་
འདོན་དུས་ཁོ་གཉིས་ཀྱི་ལུས་ལ་འཁྱགས་པའི་གོ་ཁྲབ་སྲ་ཞིང་མཁྲེགས་པ་བང་རིམ་
གཅིག་ཆགས་ནས་རེངས་གྲབས་བྱས། ཁོ་ཚོས་སྔར་རྒྱུན་བཞིན་དུ་མེ་བསྲོས་ནས་སྲོག་
སྐྱོབ་བྱས་པ་དང་། མི་གཉིས་ཀྱིས་དེ་གཉིས་དེད་དེ་མེ་ཕུང་ལ་སྐོར་བ་བར་མེད་བསྐོར་ནས་
རྔུལ་ཆུ་ཐོན་ཏེ་འཁྱགས་པ་བཞུར་ཐབས་བྱས་ཤིང་། མེ་དང་ཐག་ཉེ་དྲགས་པའི་རྐྱེན་གྱིས་
ཁོ་གཉིས་ཀྱི་སྤུ་ཡང་འཚིག་པ་རེད།
ཐེངས་གཞན་ཞིག་ལ་ཟི་བྷི་ཚེ་འཁྱགས་དོང་ལ་ལྷུང་ནས། ཁོའི་རྒྱབ་དང་པཱ་ཁེའི་
མདུན་གྱི་ཁྱི་རྣམས་གཅིག་རྗེས་གཉིས་མཐུད་ངང་ཆུ་ནང་དུ་འཐེན། པཱ་ཁེས་ལུས་ཤུགས་
ཡོད་རྒུ་བཏོན་ནས་ཚུགས་པར་བྱས་པ་དང་། སུག་ལག་གིས་འཁྱགས་དོང་གི་མཐའ་ཡི་
འཇམ་ཤུར་ཤུར་ལ་བཀར་ཞིང་། འཁྱགས་རིམ་འཁྲུག་འཁྲུག་ཏུ་འདར་བ་དང་ཚག་སྒྲ་
དང་བཅས་གས། དེའི་རྗེས་ནས་བསྙེགས་ཡོང་བའི་དཀྱིལ་སྦྲེལ་ཁྱི་དྷེ་ཧྥུས་ཀྱང་པཱ་ཁེ་དང་
འདྲ་བར་གངས་གྲུ་རྒྱབ་ཏུ་ཚུགས་པར་བྱས། གངས་གྲུའི་རྒྱབ་ཏུ་ཧྥོ་རན་སོ་སི་ཡོད་པ་དེས་
ཤེད་ཀྱིས་གངས་གྲུ་འགོག་ཐུབ་པ་བྱས་ཏེ། ཉྭ་རིལ་གྱི་ཤ་དང་རྩ་རྒྱུས་ལས་ཀྱང་སྒྲ་ཅེར་
ཅེར་གྲག
རྒྱབ་མདུན་གྱི་འཁྱགས་རིམ་སླར་ཡང་གས་ནས། གཞོགས་ཀྱི་གཡང་སར་འཛེགས་
རྒྱུ་ཕུད་པའི་འགྲོ་ལམ་མེད་པ་རེད། ཕེ་རའོ་ཡིས་རྫུ་འཕྲུལ་སྟོན་པ་བཞིན་དུ་གཡང་སར་
འཛེགས་དུས། ཧྥོ་རན་སོ་སིས་གཤམ་ནས་ངོ་མཚར་སྤྲུལ་འགྱུར་ཐོན་པའི་གསལ་འདེབས་
བྱེད་བཞིན་ཡོད་པ་དང་། ཁོ་ཚོས་ཀོ་ཐག་དང་། གངས་གྲུའི་ཐག་པ་དང་། མཐུར་ཐག་གི་
མཐའ་སྣེའི་ཚུན་གཅིག་བཅས་མཐུད་དེ་ཐག་པ་རིང་པོ་ཞིག་ཏུ་བྱས་ནས་ཁྱི་རེ་རེ་བཞིན་
དུ་གཡང་སར་ཡར་འཐེན་རྗེས། གངས་གྲུ་དང་ཉེར་མཁོའི་དངོས་རྫས་དང་ཧྥོ་རན་སོ་སི་
ཡར་ལ་འཐེན། ཁོ་ཚོས་ཐར་ལམ་འཚོལ་བཞིན་རྗེས་སུ་ཐག་པ་རིང་པོ་དེ་ལ་བརྟེན་ནས་
མར་ལ་ཤུད་དེ་ཕྱིན། མུན་རུབ་རྗེས་སུ་གཞི་ནས་འཁྱགས་ངོས་སུ་ལོག་སླེབས་པ་དང་། དེ་
ཉིན་ཁོ་ཚོས་ཁྱོན་བསྡོམས་དབྱིན་ལེ་བཞི་ཆ་གཅིག་མདུན་བསྐྱོད་བྱས།
ཁོ་ཚོ་ཧུ་ཐཱ་ལིན་གཱར་བསྐྱོད་པས། འཁྱགས་པ་འཁྱགས་ཚུལ་ཅུང་ལེགས་པ་ཡོད་
ན་ཡང་། པཱ་ཁེས་མི་འཁྱོངས་པར་གྱུར་ལ་ཁྱི་གཞན་ཚོ་ཡང་ཡག་རྒྱུ་ཅི་མེད་པ་རེད། ཕེ་
རའོ་ཡིས་དུས་འགྱངས་ཤོར་བ་ཁ་གསབ་བྱ་ཕྱིར་སྔ་ལངས་འཕྱི་ཉལ་བྱས་ནས་ཁོ་ཚོ་ལམ་
ལ་ཞུགས་པར་བསྐུལ། ཉིན་དང་པོར་ཁོ་ཚོ་ཉ་མཱ་ཧ་གཙང་ཆེན་ལ་སླེབས་པར་ཕྱིན་ནས་
དབྱིན་ལེ་སུམ་ཅུ་སོ་ལྔ་ཕྱིན་པ་དང་། ཉིན་གཉིས་པར་ཉ་མཱ་ཧ་གཙང་ཆུང་ལ་སླེབས་པར་
ཕྱིན་ཏེ་སླར་ཡང་དབྱིན་ལེ་སུམ་ཅུ་སོ་ལྔ་ཕྱིན། ཉིན་གསུམ་པར་དབྱིན་ལེ་བཞི་བཅུ་ཕྱིན་
ནས་སོར་ལྔ་རི་ལ་སླེབས་གྲབས་ཡོད།
པཱ་ཁེའི་སྡེར་མོ་ནི་ཧ་སེ་ཀིའི་ཁྱི་ནང་བཞིན་གྱི་སྲ་ཞིང་སྦོམ་ལ་ཐང་ཆ་དོད་པོ་དེ་
འདྲ་མེད། ཕུག་པ་འབིགས་མཁན་ནམ་ཉ་འཛིན་མཁན་གང་ཡིན་ཞིག་གིས་ཁོའི་མེས་
པོ་ཉར་གསོ་བྱས་པ་ནས་བཟུང་སྟེ། ཁྱི་དེ་རིགས་ཀྱི་སྡེར་མོ་ཁྱི་རབས་རེ་རེ་བཞིན་དུ་རིམ་
པས་མཉེན་པོར་གྱུར། ཉིན་པར་ཁོ་ལ་ན་ཟུག་བཏང་ནས་ཀྱོག་ཙམ་ཀྱོག་ཙམ་ལ་འགྲོ་
དགོས་བྱུང་བ་དང་། ཞག་སྡོད་བྱས་མ་ཉིད་ལ་ཉལ་མ་འགྱེལ་དུ་ཤི་བ་ལྟར་ལ་གྱུར་ནས་
གྲོད་ཁོག་ག་ཚོད་ལྟོགས་རུང་། ཁོ་པས་རང་སྐལ་ཉ་ཤ་དེ་ལེན་ཕྱིར་སྡོད་ས་སྤོ་མི་འདོད་
པས་ཧྥོ་རན་སོ་སིས་ཁོ་ལ་སྐྱེལ་བར་ཡོང་དགོས་ཐུག དགོང་ཟས་ཟོས་རྗེས། ཧྥོ་རན་སོ་
སིས་པཱ་ཁེའི་སྡེར་མོར་མཉེ་འཕུར་ཆུ་ཚོད་ཕྱེད་ཀ་བྱས་པ་མ་ཟད། ད་དུང་རང་ཉིད་ཀྱི་ཤྭ་
ཀོའི་ལྷམ་བཤིག་ནས་ལྷམ་རྩེས་པཱ་ཁེར་སྡེར་ཤུབས་གཅིག་བཟོས་པ་དེས་པཱ་ཁེར་ཕན་ཧ་
ཅང་ཆེན་པོ་ཐོགས། ཉིན་ཞིག་གི་ཞོགས་པར། ཧྥོ་རན་སོ་སིས་པཱ་ཁེར་སྡེར་ཤུབས་གཡོག་
རྒྱུ་བརྗེད་པས། པཱ་ཁེས་སྡེར་བཞི་གནམ་ལ་བསླངས་ནས་ཀྲབ་ཀྲབ་བྱེད་བཞིན་སྡེར་
ཤུབས་མ་གཡོགས་ན་འགུལ་མ་འདོད། དེའི་ཚེ་ཕེ་རའོ་ངོ་ནག་པ་དེས་ཀྱང་མཆུ་བགྲད་
དེ་ཤིན་ཏུ་དཀོན་པའི་གད་མོ་དགོད་ཙམ་བྱས། རྗེས་སུ་གངས་ལམ་དུ་ཁོའི་སྡེར་མོར་སྦྱོང་
བརྡར་ཐེབས་ནས་མཁྲང་ཞིང་ཐང་བར་གྱུར་པ་དང་སྡེར་ཤུབས་རྙིང་ཧྲུལ་དེ་ཡང་བསྐྱུར་
བ་རེད།
ཕེ་ལིའི་སྒར་ས་ནས་གྲ་སྒྲིག་ཨང་གསར་བྱས་ཏེ་ཐོན་གྲབས་ཡོད་པའི་ཉིན་དེའི་
ཞོགས་པར། ནམ་རྒྱུན་རང་ངོམ་བྱེད་རྒྱུར་མི་དགའ་བའི་ཏཱ་ལེ་གློ་བུར་དུ་སྨྱོས་པ་རེད། མོའི་
འབོད་སྐད་རིང་མོ་སྐྱི་གཡའ་བ་སྤྱང་ཀིའི་སྐད་དང་འདྲ་བ་དེ་ཐོས་པས་ཁྱི་ཚང་མ་སྐྲག་
ནས་སྤུ་ཡང་གྱེན་དུ་གཟེངས། འབོད་སྐད་བྱས་ཟིན་རྗེས་ཏཱ་ལེ་ཤར་རྒྱག་པཱ་ཁེའི་ཕྱོགས་སུ་
མཆོངས། པཱ་ཁེས་ཁྱི་སྨྱོན་རིག་མྱོང་གཏན་ནས་མེད་ལ་ཁྱི་སྨྱོན་ལ་དོགས་ཟོན་ཡང་མི་ཤེས་
པར་སེམས་འཚབ་དང་དངངས་སྐྲག་ཁོ་ནས་བྲོས། ཁོ་མདུན་ནས་རྒྱུགས་པ་དང་ཏཱ་ལེས་
རྒྱབ་ནས་དེད་དེ་རྗེས་ཟིན་གྲབས་བྱས། ཁྱི་གཉིས་པོས་དབུགས་ལྷེམ་ལྷེམ་བྱེད་ཅིང་ཁ་ནས་
ལྦུ་བ་གང་སར་འཐོར། ཏཱ་ལེས་སྐྲག་ཐག་ཆོད་པའི་པཱ་ཁེའི་རྗེས་མ་ཟིན་ལ། པཱ་ཁེས་ཀྱང་སྨྱོ་
བདེན་ཡིན་པའི་ཏཱ་ལེ་བསྐྱུར་མ་ཐུབ། པཱ་ཁེས་ཆུ་དཀྱིལ་གླིང་ཕྲན་དབུས་ཀྱི་ནགས་ཚལ་
བརྒྱུད་པ་དང་། གཟར་ཐུར་ལས་རྒྱུགས་ཤིང་། འཁྱགས་པའི་འབུར་ཐིག་གིས་ཁེངས་པའི་
ཆུ་ལག་བརྒལ་ཏེ་གླིང་ཕྲན་ཆུང་ཆུང་གཞན་ཞིག་ཏུ་རྒྱུགས། དེ་ནས་ཡང་བསྐྱར་གླིང་ཕྲན་
ཆུང་ཆུང་གསར་པ་ནས་ཕྱིར་ལོག་སྟེ། ཅི་བྱ་གཏོལ་མེད་ངང་ཆུ་ལམ་ཨ་མ་བརྒལ། དེའི་
རིང་ཁོས་ཕྱིར་བལྟས་སློག་མེད་ན་ཡང་ཁྲོ་སྐད་གནམ་ས་གཡོ་བ་སྒྲོག་མཁན་ཏཱ་ལེ་རྗེས་
ནས་ཡོང་བཞིན་ཡོད་པ་ཐོས། ཧྥོ་རན་སོ་སིས་དབྱིན་ལེ་བཞི་ཆ་གཅིག་གི་ས་ནས་ཁོ་བོས་
པ་ན། ཁོས་ཁ་ཕྱིར་སློག་སྟེ་རྒྱུགས་པས། ཏཱ་ལེའི་སྔོན་ལ་གོམ་པ་གང་སླེབས་ཐུབ་ཙམ་བྱུང་
བ་རེད། ཁོས་དབུགས་ཧལ་བཞིན་དུ་རྒྱུགས་ཤིང་། ཧྥོ་རན་སོ་སིས་ཁོ་སྐྱོབ་རེ་ཁོ་ན་བཅངས།
ཁལ་རྒྱབ་དེས་ལག་ཏུ་སྟ་གྲི་བཟུང་སྟེ། པཱ་ཁེ་རྒྱུགས་ཟིན་པ་དང་ཏཱ་ལེའི་མགོ་བོར་གཞུས་
ནས་ཕྱེད་གཤགས་སུ་བཏང་།
པཱ་ཁེ་འཁྱར་རེ་འཁྱོར་རེའི་ངང་གངས་གྲུར་བསྙེས་ཏེ་ཤུགས་ཟད་སྟོབས་མེད་ལ་གྱུར་
ཅིང་། ཁེར་མར་དབུགས་འཚང་བར་བྱེད། ཟི་བྷི་ཚེར་གོ་སྐབས་རག་ནས་པཱ་ཁེར་མཆོངས་
ཏེ། འགོག་རྒོལ་བྱ་ནུས་དང་བྲལ་བའི་དགྲ་བོའི་ཤའི་ནང་སོ་རྣོན་པོ་ལན་གཉིས་བཙུགས་
ཏེ་དབྲལ་ནས། པཱ་ཁེ་ཤ་ཚལ་པགས་རལ་ལ་བཏང་བ་དང་རུས་པ་མངོན་པར་གྱུར། དེ་དུས་
ཧྥོ་རན་སོ་སིའི་ལྕག་ཚན་འཁེལ་བས། པཱ་ཁེས་སྙིང་ཚིམ་པའི་ངང་ཟི་བྷི་ཚེར་ལྕག་ཚན་གྱི་
ཉེས་རྡུང་ཚ་ཐག་ཆོད་གཅིག་འཁེལ་བར་བལྟས་ཤིང་། རུ་ཁག་གི་ཁྱི་སུ་ལ་ཡང་ཉེས་ཆད་
ཚ་ནན་དེ་འདྲ་འཁེལ་མྱོང་ཡེ་ནས་མེད།
ཕེ་རའོ་ཡིས། “ཟི་བྷི་ཚེ་ནི་གདོན་འདྲེ་རེད” ཅེས་དང་། “སྔ་ཕྱིར་མ་ལྟོས་པར་ནམ་
ཞིག་ཁོས་པཱ་ཁེ་གསོད་པ་འདུག” ཅེས་བཤད།
ཧྥོ་རན་སོ་སིས། “པཱ་ཁེ་ཟེར་མཁན་དེ་གདོན་འདྲེའི་ཡང་གདོན་འདྲེ་རེད” ཅེས་
དང་། “ངས་པཱ་ཁེར་བལྟས་བལྟས་པ་བྱས་པས་ནོར་ས་མེད། ཁྱེད་རང་གསོན་ཨང་། ནམ་
ཞིག་ཁོ་པ་སྨྱོ་ངར་ལངས་སོང་ན། ཁོས་ཟི་བྷི་ཚེ་ཤ་ཕྱེ་རུས་ཕྱེ་བཟོས་རྗེས་ཡང་བསྐྱར་
གངས་སྟེང་དུ་སྐྱུག་རྒྱུ་རང་རེད། ཁྱེད་རང་གཟིགས་ཨང” ཞེས་ལན་བཏབ།
དུས་དེ་ནས་བཟུང་སྟེ། ཁོ་གཉིས་བར་གྱི་དམག་འཁྲུག་མགོ་ཚུགས་པ་རེད། མགོ་ཁྱི་
ཡིན་པ་དང་ཀུན་གྱིས་ཁས་ལེན་པའི་རུ་དཔོན་ཡིན་པའི་ངོས་ནས། ཟི་བྷི་ཚེའི་བླ་ན་མེད་
པའི་གོ་གནས་ལ་ལྷོ་ནས་ཡོང་བའི་ཁྱི་དེའི་འཇིགས་སྐུལ་འཕོག་སྣང་འཆར། པཱ་ཁེ་དངོས་
འབྲེལ་ཐུན་མོང་མིན་པ་ཞིག་ཡོད། ཟི་བྷི་ཚེས་ལྷོ་ཕྱོགས་ཀྱི་ཁྱི་མི་ཉུང་བ་མཐོང་མྱོང་བ་དེ་
ཚོ་སུས་ཀྱང་སྒར་ས་དང་གངས་ལམ་དུ་རྟིང་མ་ལེན་ཐུབ་བགྱི་མེད། ཁོ་ཚོ་གཉོད་ཤིན་ཏུ་
ཆུང་བས། ངལ་དུབ་ཀྱིས་མ་ཤི་ན་འཁྱགས་ཤི་དང་ལྟོགས་ཤི་ཐེབས་བགྱི་ཡོད་པ་རེད། པཱ་
ཁེ་ནི་མཆོག་ཏུ་གྱུར་པ་ཞིག་ཡིན་སྟབས། ཁོ་གཅིག་པུས་རྒྱུན་འཁྱོངས་ཐུབ་ནས་ལེགས་
འགྲུབ་བྱུང་བ་དང་། ཁོའི་ཤེད་ཤུགས་དང་། རྒོད་སེམས་དང་། གཡོ་སྒྱུ་བཅས་ཚང་མ་ནི་ཧ་
སེ་ཀིའི་ཁྱི་དང་ཨ་ན་མ་ན་ཡིན་པ་དེ་ནི་མགོ་དཔོན་བྱེད་ཐུབ་མཁན་གྱི་ཁྱི་ཞིག་རེད། མི་ཕོ་
གོས་དམར་ཅན་དེས་དབྱུག་རིང་གིས་ཁོ་པའི་མགོ་བཀྱག་བཀྱག་བྱེད་འདོད་ཁྲོད་ཀྱི་ལོང
མཆོང་དང་འཚབ་འཚུབ་ཀྱི་ཆ་དེ་མེད་པར་བྱས་པས། ཁོ་པ་ཉེན་ཁ་དེ་བས་ཆེ་བར་གྱུར།
ཁོའི་གཡོ་སྒྱུ་ཀུན་ལས་ལྷག་པ་དེས་ཧ་ལམ་རང་བཞིན་ལྷན་སྐྱེས་ཡིན་པའི་བཟོད་སེམས་
སྤྱད་དེ་གོ་སྐབས་བསྒུགས་ཤེས་བགྱི་ཡོད།
འགོ་ཁྲིད་དབང་ཆ་འཕྲོག་ལེན་བྱེད་པའི་གདོང་ཐུག་དེ་སྔ་ཕྱིར་མ་ལྟོས་པར་ལངས་
ངེས་ཡིན་པ་ནི་བཟློག་ཐབས་དང་བྲལ་ཞིང་། པཱ་ཁེས་གདོང་ཐུག་སྒུག་བཞིན་ཡོད། དེ་
ཡང་ཁོ་པའི་རང་གཤིས་དེ་ལྟར་ཡིན་པ་སྟེ། དེ་ནི་ཁོ་པ་གངས་གྲུ་དོན་གཉེར་བྱ་རྒྱུའི་ཐད་
ཅི་ཡིན་ཆ་མི་འཚལ་བའི་སྤོབས་སེམས་ཀྱི་དབྱིངས་ལ་ཚུད་ནས་མི་ཐར་བར་གྱུར་པས་སོ།
།སྤོབས་སེམས་དེ་རིགས་ཀྱིས་གངས་གྲུའི་ཁྱིས་མཐུར་ཐག་འཐེན་ཏེ། ཤི་ནའང་མི་འགྱུར་
བ་དང་བུ་ཆུང་ཕ་ཁྱིམ་ལ་ལོག་པ་ལྟར་བྱེད་པར་བསྐུལ་བ་དང་། གལ་སྲིད་མཐུར་ཐག་
བཤུས་པ་ཡིན་ན། ཁོ་ཚོའི་སྙིང་ཚལ་བར་གས་ངེས་སོ། །དཀྱིལ་སྦྲེལ་ཁྱི་དྷེ་ཧྥུ་ལ་སྤོབས་
སེམས་དེ་འདྲ་ཡོད་པ་དང་། སོའོ་ལེག་སིས་སྟོབས་ཤུགས་ཡོད་རྒུ་འདོན་དུས་སྤོབས་སེམས་
དེ་འདྲས་ཁེངས་ཤིང་། སྤོབས་སེམས་དེ་འདྲས་ཁོ་ཚོ་སྒར་སྤོ་ཐོན་གྲ་སྒྲིག་པར་གྲོགས་བྱས་
ཏེ། ཁོ་ཚོ་མི་བསྲུན་བརླང་སྤྱོད་ཅན་གྱི་དུད་འགྲོ་ནས་འབད་པ་ལྷུར་ལེན་དང་། སེམས་རྩ་
འཁོལ་པོ་དང་། དམིགས་པ་ཡོད་མཁན་བཅས་ཀྱི་སེམས་ཅན་ལ་འགྱུར་བ་དང་། སྤོབས་
སེམས་དེ་འདྲས་ཉིན་པར་ཁོ་ཚོར་སྐུལ་མ་བྱེད་ཀྱང་། མཚན་མོ་ཞག་སྡོད་བྱེད་དུས་ཁོ་
ཚོ་ཡི་མུག་དང་མ་འདོད་པའི་ཁྲོད་དུ་ལྷུང་བར་བྱེད། ཟི་བྷི་ཚེས་སྤོབས་སེམས་དེ་འདྲར་
བརྟེན་ནས་ལམ་བར་དུ་ཧོལ་རྒྱུགས་དང་སྒྱིད་ལུག་བྱེད་མཁན་དང་། ཞོགས་པ་ལངས་
ནས་མཐུར་ཐག་མི་གྱོན་མཁན་ལ་གཅུན་འདོམས་བྱེད་ཅིང་། སྤོབས་སེམས་དེ་འདྲས་
པཱ་ཁེ་མགོ་ཁྱིར་གྱུར་དོགས་ཀྱི་སེམས་ཁྲལ་སྐྱེས་ལ། པཱ་ཁེར་ཡང་སྤོབས་སེམས་དེ་རིགས་
གཅིག་མཚུངས་སུ་ལྡན་ནས་ཡོད།
ཁོས་མངོན་གསལ་ངང་གཞན་གྱི་འགོ་ཁྲིད་གནས་བབ་ལ་འཇིགས་སྐུལ་བྱས་ཏེ། ཟི་
བྷི་ཚེས་སྒྱིད་ལུག་བྱེད་མཁན་ཁྱི་ལ་ཆད་གཅོད་བྱེད་དུས་རྐང་བཙུགས་ནས་བཀག་འགོག་
བྱེད། ཉིན་ཞིག་གི་དགོང་མོ་ཁ་བ་ཆེན་པོ་བབས་ནས། ཞོགས་པ་ཡར་ལ་ལངས་དུས་ན་
བརྫུ་འདེབས་རྒྱུར་མཁས་པའི་ཕད་ཁེ་མཐོང་སར་མེད་པར། ཁ་བ་ཁྲེ་ཙེ་གང་འོག་གི་ཁྱི་
ཚང་ནང་དུ་ཁོ་པ་ལྷོད་བདེར་འཁོད། ཧྥོ་རན་སོ་སིས་ཁོའི་མིང་ནས་བོས་ན་ཡང་མ་རྙེད་
པས། ཟི་བྷི་ཚེ་ཁོང་ཁྲོའི་མེ་ལྕེ་རབ་ཏུ་འབར་བཞིན་སྒར་སའི་ནང་གང་སར་དྲི་སྣོམ་པ་
དང་། དོགས་པ་ཡོད་ས་རེ་རེ་བཞིན་དུ་བསྔོགས་ཤིང་། ཁོ་པའི་ཁྲོ་སྐད་འཇིགས་སུ་རུང་བ་
དེ་ཕད་ཁེས་ཐོས་པ་དང་ཡིབ་ས་དེར་ལུས་ཡོངས་འཁྲུག་འཁྲུག་ཏུ་འདར།
ཕད་ཁེ་མཐའ་མར་བཏོན་ཡོང་བ་དང་། ཟི་བྷི་ཚེ་མཆོངས་ནས་ཆད་གཅོད་བྱེད་རྩིས་
ཀྱི་སྒང་དེར། པཱ་ཁེ་ཁྲོ་འཚུབ་འཚུབ་ངང་ཁོ་གཉིས་ཀྱི་གསེང་དེར་འཚངས། ཟི་བྷི་ཚེར་
དེའི་ཐད་གྲ་སྒྲིག་ཕྲ་མོ་ཙམ་ཡང་མེད་སྟབས། དེ་མ་ཐག་ཏུ་རྡུང་ཁ་ཐེབས་ནས་མགོ་རྟིང་
ལོག ཕད་ཁེ་བག་འཁུམས་ཡིད་ཞུམ་ངང་འཁྲུག་འཁྲུག་ཏུ་འདར་བགྱི་ཡོད་རུང་། ཐེངས་
དེའི་མངོན་གསལ་གྱི་དྲག་པོའི་གྱེན་ལངས་ཀྱིས་རྐྱེན་པས་སྙིང་སྟོབས་འཕེལ་ཏེ། མགོ་
རྟིང་ལོག་པའི་གཙོ་འཛིན་ལ་ཤུགས་དྲག་ཆེན་པོས་མཆོངས། པཱ་ཁེས་དྲང་གཞག་འགྲན་
སྡུར་ཟེར་བ་ཅི་ལ་ཟེར་མིན་མི་རྟོགས་པར་གྱུར་ཟིན་ཏེ་ཟི་བྷི་ཚེར་མཆོངས། ཧྥོ་རན་སོ་
སིས་རྐྱེན་ངན་གོད་ཆག་དེ་ལ་ལྟད་མོ་ལྟ་གིན་དུ་ཉེ་རིང་ཕྱོགས་ལྷུང་མེད་པའི་སྒོ་ནས་
ཁྲུན་ཐག་གཞུང་དྲང་ཡང་བཅད་དེ། ལྕག་ཚན་འཕྱར་ནས་པཱ་ཁེར་ཤེད་ཀྱིས་གཞུས། ཕམ་
ཁ་འཁེལ་བའི་ཁ་གཏད་ཀྱི་སྟེང་ནས་པཱ་ཁེ་ཕྱིར་སྐྲོད་བྱེད་མི་ཐུབ་པ་མཐོང་ཚེ། ཧྥོ་རན་སོ་
སིས་ལྕག་ཚན་གྱི་ཡུ་བ་སྤྱད། པཱ་ཁེར་ཧོན་འཐོར་བ་གཞུས་པས་ཕྱིར་ནུར་བྱ་རྒྱུར་ཟད། གོ་
སྐབས་དེ་དང་བསྟུན་ནས་ཟི་བྷི་ཚེས་རང་ཉིད་ལ་དོ་ཕོད་ཡང་ཡང་བྱེད་མཁན་ཕད་ཁེར་
བཟོ་ལྟ་ཡག་ཐག་ཆོད་སྤྲད།
དེ་ནས་ཁོ་ཚོ་དྷོ་སན་དང་ཐག་ཇེ་ཉེར་ཕྱིན་པ་དང་། པཱ་ཁེས་སྔར་བཞིན་ཟི་བྷི་ཚེ་དང
ཉེས་ཅན་བར་ལ་ཐེ་གཏོགས་བར་མེད་བྱེད་ན་ཡང་། ཁོས་ཐབས་ལ་བརྟེན་ནས་ཧྥོ་རན་
སོ་སིས་མ་མཐོང་བ་བྱེད་པ་རེད། པཱ་ཁེས་ངོ་ལོག་ཟིང་འཁྲུག་གི་ལྐོག་ཇུས་འདིང་བ་དང་
དུས་མཚུངས་སུ་འགོག་རྒོལ་བྱེད་སེམས་རྒྱ་ཁྱབ་ངང་རྒྱས། དྷེ་ཧྥུ་དང་སོའོ་ལེག་སི་ཕུད།
རུ་ཁག་ནང་གི་ཁྱི་གཞན་ཚོ་ཇེ་སྡུག་ཇེ་ངན་ལ་གྱུར། གནས་ཚུལ་ཁྲིག་ཁྲིག་མི་ཡོང་བར་
འཁྲུག་འཛིང་ཁོ་ན་བྱེད་ཅིང་། རྙོག་དྲ་ལ་རྫོགས་རྒྱུ་མེད་པ་དེ་ཀུན་ནི་མཐར་གཏུགས་ན་
པཱ་ཁེས་ཕུང་དཀྲུག་བྱས་པ་ཞིག་རེད། ཁོས་ཧྥོ་རན་སོ་སི་ཁ་གཏད་འཇལ་མི་ཚར་བ་ཁོ་ན་
བཟོ་བ་དང་། ཁྱི་གཉིས་བར་གྱི་འཆི་གསོན་ཐག་གཅོད་པའི་འཛིང་མོ་སྔ་ཕྱིར་མ་ལྟོས་པར་
གཏུགས་པར་དོགས་ནས་ཁོ་པ་སེམས་ཁྲལ་ལངས་སུ་བཅུག མཚན་མོར་ཁྱིའི་རྨུག་སྒྲས་ཧྥོ་
རན་སོ་སི་རྟག་པར་གཉིད་ཧར་སད་བྱེད་པ་དང་། པཱ་ཁེ་དང་ཟི་བྷི་ཚེའི་བར་གྱི་དམག་ཆེན་
མགོ་ཚུགས་དོགས་ཀྱི་སེམས་ཁྲལ་ཆེ།
འོན་ཏེ་དུས་དེ་མ་ཤར་གོང་དུ་ཡི་མུག་པའི་ཕྱི་དྲོ་ཞིག་ལ་ཁོ་ཚོ་དྷོ་སན་དུ་འབྱོར་
ནས་དམག་ཆེན་དེ་འགྱངས་པ་རེད། དེ་གར་མི་དང་ཁྱི་བགྲང་གིས་མི་ལང་བ་ཚང་མས་
བྲེལ་བྲེལ་འཚུབ་འཚུབ་བྱེད་པ་ནི་ཁྱི་ལ་ངལ་ལས་བྱ་རྒྱུ་ཁོ་ན་ལས་ལ་བསྐོས་པ་ལྟར་སྣང་
བ་པཱ་ཁེས་མཐོང་། ཉིན་མོ་ཧྲིལ་པོར་ཁོ་ཚོས་མཐུར་ཐག་འཐེན་ཏེ་ཁྲོམ་ནས་ཕར་འགྲོ་
ཚུར་འོང་རང་བྱེད་པ་དང་། མཚན་མོར་ཁྱི་དྲིལ་གྱི་སིང་སྒྲ་རྫོགས་རྒྱུ་མེད་པར་གྲག ཁོ་
ཚོས་ཁང་པ་བསྐྲུན་བྱེད་ཀྱི་ཤིང་ཆ་དང་བུད་ཤིང་དྲུད་དེ་གཏེར་རིར་དབོར། སན་ཋེ་ག་ལ་
ར་གཞོང་སར་རྟས་བྱེད་པའི་ལས་ཀ་ཚང་མ་འདི་གར་ཁྱིས་བྱེད་དགོས། པཱ་ཁེར་སྐབས་
རེར་ལྷོ་ཕྱོགས་ཀྱི་ཁྱི་འགའ་ཐུག་མོད། མང་ཆེ་བ་ནི་སྤྱང་རྒོད་དང་འདྲ་བའི་ཧ་སེ་ཀིའི་ཁྱི་
རེད། ཉིན་ལྟར་གྱི་མཚན་མོའི་ཆུ་ཚོད་དགུ་པ་དང་། བཅུ་གཉིས་དང་། གསུམ་པ་བཅས་
སུ་འཆར་ཅན་ངང་མཚན་མོའི་དབྱངས་ཤིག་ལེན་པ་དེ་ནི་ཁྱད་མཚར་བའི་མགུར་གླུ་
ལྐོག་གྱུར་ཅན་ཞིག་ཡིན་ཞིང་། པཱ་ཁེ་གླུ་གཞས་མཉམ་ལེན་དེའི་ནང་དུ་སྤྲོ་བས་ཞུགས།
གླིང་སྣེ་བྱང་མའི་གྲང་ཤུར་ཤུར་གྱི་མཚན་གུང་དུ་འོད་ཆེམ་ཆེམ་འཚེར་བ་དང་།
འཁྱགས་པའི་གར་གྱི་ཁྲོད་དུ་སྐར་ཚོགས་ཀྱིས་མཆོང་ལྡིང་བྱེད་ཅིང་། རབ་དཀར་གངས་
ཀྱིས་གཡོགས་པའི་ས་ཆེན་འཁྱགས་ནས་རེངས་ཤིང་སྲ་བར་གྱུར་པའི་ཚེ་ན། ཧ་སེ་ཀིའི་
ཁྱི་ཡི་གླུ་དེ་ཚེ་སྲོག་གི་འགྲན་རྒོལ་ལ་བརྩི་ཆོག་མོད། དེས་ང་རོ་དམའ་བར་དྲངས་པའི་
སྟེང་དུ་ཆོ་ངེ་ཧུ་ཤུའི་ང་རོའི་དབྱངས་གདངས་བསྣར་བ་བསྣན་པས་ན། ཚེ་སྲོག་གི་གྱོད་
གཏུག་སྙན་ཞུ་ཞིག་དང་དེ་བས་འདྲ་བ་དེ་ནི་འཚོ་གནས་ཀྱི་བརྣག་དཀའི་གསལ་བཤད་
ཅིག་གོ །དེ་ནི་སྔ་མོ་སྔོན་གྱི་གླུ་ཞིག་ཡིན་པ་དེ་ལ་དངོས་རིགས་དེ་རང་དང་འདྲ་བར་ལོ་
རྒྱུས་ཡུན་རིང་ལྡན་ལ། དེ་ནི་སྲིད་པ་ཐོག་མར་ཆགས་དུས་ཀྱི་གང་སར་སྐྱོ་གླུས་ཁེངས་
པའི་སྐབས་ཀྱི་ཡེ་གདོད་མའི་གླུ་གཞས་ཀྱི་གྲས་ཤིག་རེད། དེའི་ནང་དུ་ཕ་རབས་བུ་རྒྱུད་ཀྱི་
སྡུག་བསྔལ་ཚུད་པ་དང་། སྡུག་བསྔལ་དེ་རིགས་ཀྱིས་པཱ་ཁེའི་སེམས་པ་ཟང་ངེ་ཟིང་ངེར་
བྱས། ཁོའི་འཁུན་སྒྲ་དང་ངུ་ཤུབ་རྒྱག་སྒྲ་ནི་སྐྱེ་བའི་སྡུག་བསྔལ་གྱི་ཁྲོད་དུ་སིམ་པ་དེ་ནི་
ཏག་ཏག་ཁོའི་འབྲོག་སྟོང་གི་མེས་པོའི་སྔ་མོ་སྔོན་གྱི་སྡུག་བསྔལ་དེ་རིགས་རེད། གྲང་ངད་
དང་། མུན་ནག་ལ་འཇིགས་སྣང་དང་མཚར་སྣང་ལྐོག་གྱུར་ཅན་སྐྱེ་བ་དེ་ནི་ཁོའི་མེས་པོ་
དང་དབུགས་ལམ་གཅིག་འབྲེལ་རེད། གླུ་དེས་ཁོའི་སེམས་སུ་མཉམ་སྐྱེས་ཀྱི་སྒྲ་ཞིག་ཐོན་
པ་དེས་མེ་དང་ཁང་ཐོག་གི་ལོ་ཟླ་ལས་བརྒལ་ཏེ། ཁོ་པ་བསྐལ་པ་ཡ་ཐོག་དུས་ཀྱི་གདོད་
མའི་འཚོ་བར་ཕྱིར་ལོག་མཐར་ཕྱིན་བྱས་པ་མཚོན་པ་རེད།
དྷོ་སན་ལ་འབྱོར་རྗེས་ཀྱི་ཉིན་བདུན་པར་ཁོ་ཚོས་ཕཱ་ལེག་སིར་ཆུ་ངོགས་གཡང་
གཟར་ཅན་ལ་འཛེགས་ཏེ། ཡུ་ཁོན་ལམ་ཆེན་བརྒྱུད་ནས་དྷེ་ཡད་སེ་དང་ཚྭ་མཚོའི་ཕྱོགས་
སུ་བཤར། ཕེ་རའོ་ཡིས་དྷོ་སན་ནས་ཐོན་དུས་འཁྱེར་བའི་གཞུང་ཡིག་ནི་ཁོས་དེ་གར་
འཁྱེར་ཡོང་བ་ལས་ཀྱང་ཛ་དྲག་ཆེ་བ་ཡོད་པ་དང་། གཞན་ཡང་ལྗོངས་རྒྱུའི་སྤོབས་སེམས་
ཀྱིས་ཁོ་པ་དཔའ་མཛངས་རྟུལ་ཕོད་ཀྱིས་མདུན་དུ་བསྐྱོད་པར་བསྐུལ་ཏེ། ཁོས་ལོ་དེའི་
ཟིན་ཐོ་གསར་པ་གཏོད་དགོས་སྙམ། དཔུང་ཁག་ལ་ངལ་གསོ་གཟའ་འཁོར་གཅིག་རྒྱག་
རྒྱུ་བྱུང་ནས་ལུས་ཟུངས་གསོས་པ་དང་། དཔུང་གྲལ་འགྲིག་པོར་གྱུར་ཅིང་། ཁོ་ཚོས་ཀླུང་
ཐང་དུ་དབྱེ་བའི་གངས་ལམ་དེ་ལྗོངས་རྒྱུ་བ་རྗེས་མས་བརྫིས་ནས་སྲ་བར་བྱས་ལ། ད་
དུང་ཉེན་རྟོག་ཕྱོགས་ཀྱིས་ལམ་རྒྱུད་དུ་མི་ཤུགས་གཉིས་ཀར་ཟས་རིགས་མཁོ་དངོས་
སྤྲོད་གནས་གཉིས་གསུམ་ཞིག་བཀོད་སྒྲིག་བྱས་ཡོད་པ་བཅས། ཟིན་ཐོ་གསར་པ་གཏོད་
པར་ཕན་པའི་ཆ་རྐྱེན་མང་པོ་ཞིག་འཛོམས་ནས་ཡོད་པར་བརྟེན། ཁོས་ཡང་ཆས་སྤྲས་
ནས་ཐོན་ན་ཆོག་བགྱི་ཡོད།
ཉིན་དང་པོར་ཁོ་ཚོས་དབྱིན་ལེ་ལྔ་བཅུ་རྒྱུགས་ནས་དབྱིན་ལེ་དྲུག་ཅུ་ཅན་གྱི་གཙང་
པོར་འབྱོར་བ་དང་། ཉིན་གཉིས་པར་ཁོ་ཚོས་ཡུ་ཁོན་གཙང་པོའི་སྟེང་ནས་མྱུར་བགྲོད་
བྱས་ཏེ་ཕེ་ལིའི་ཕྱོགས་སུ་བསྐྱོད། མ་གཞི་ཧ་ཅང་མགྱོགས་པོ་འགྲོ་ཐུབ་པ་བྱུང་ན་ཡང་ཧྥོ་
རན་སོ་སིར་སེམས་ཁྲལ་མེད་པ་མ་ཡིན་ཏེ། པཱ་ཁེས་མགོ་བྱས་པའི་ལྐོག་གཡོའི་ངོ་ལོག་
ཟིང་འཁྲུག་གིས་དཔུང་ཁག་གི་མཐུན་སྒྲིལ་ལ་གཏོར་བཤིག་ཕོག་པ་དང་། ཕྱར་བ་གྲུ་
འདེགས་དང་། གོམ་སྟབས་གཅིག་གྱུར་གྱི་རྣམ་པར་གཏོར་བཤིག་ཐེབས། པཱ་ཁེས་ངོ་རྒོལ་
པར་ངན་སྐུལ་བྱས་རྐྱེན་ཁོ་ཚོ་རྙོག་དྲ་སྣ་མིན་སྣ་ཚོགས་སློང་མཁན་ལ་གྱུར་ཅིང་། ད་ཆ་
ཟི་བྷི་ཚེ་ནི་ཀུན་གྱིས་འཇིགས་སྣང་བྱ་ཡུལ་གྱི་གཙོ་འཛིན་མ་ཡིན་པར་གྱུར་པ་དང་། དེ་
སྔ་གུས་ཤིང་སྐྲག་མདོག་བྱེད་པ་དེ་ད་ཆ་མེད་པར་གྱུར་ནས། ཁོ་ཚོས་ག་ལེར་ཨ་མགོ་དང་
བྱིས་མགོ་འདྲ་འདྲ་དང་མགོ་དང་དཔུང་པ་མཉམ་གཤིབས་ཀྱིས་ཁོའི་དབང་གྲགས་ལ་
འགྲན་སློང་བྱས། ཉིན་ཞིག་གི་མཚན་མོར། ཕད་ཁེས་ཁོའི་ཉ་ཤ་ཕྱེད་ཀ་འཕྲོག་སྟེ། པཱ་
ཁེའི་འགེབས་བསྲུང་གི་འོག་ཏུ་ཁྱུར་མིད་ལ་བཏང་བ་དང་། ཉིན་གཞན་ཞིག་གི་མཚན་
མོར། དྷོ་པུ་དང་འཇོ་ཡིས་ཟི་བྷི་ཚེར་མཉམ་རུབ་བརྒྱབ་སྟེ། ཁོས་ཁོ་གཉིས་ལ་གཏོང་དགོས་
ངེས་ཡིན་པའི་ཆད་པ་གཅོད་སེམས་འདོར་དགོས་པ་བཟོས། ཐ་ན་གཤིས་རྒྱུད་འཇམ་པའི་
བྷེལ་ལི་ཡང་སྤྱོད་པ་ཇེ་གྱོང་དུ་སོང་སྟེ། ཟུག་སྒྲ་ཡང་སྔོན་མ་ལྟར་གྱི་བག་ཡོད་ཚུལ་ལྡན་དེ་
འདྲ་མིན་པར་གྱུར། པཱ་ཁེས་ཟི་བྷི་ཚེ་དང་འཕྲད་མ་ཉིད་དུ་ཡང་ན་ནི་ང་རོ་དྲག་པོ་སྒྲོག་པ་
དང་། ཡང་ན་ནི་སྤུ་གཟེངས་ནས་ཁོ་ལ་འཇིགས་སྐུལ་བྱེད། ཁོ་འཆམ་འཆམ་ལ་འགྲོ་དུས་
ཟི་བྷི་ཚེའི་ཁ་གདོང་རང་ནས་རྔམ་རྔམ་རྫིག་རྫིག་བྱས་ཏེ་འགྲོ་བའི་བྱེད་སྟངས་དེ་རིགས་
ལ་ཆེར་རློམ་ཆུང་གནོན་གྱི་ཉམས་ཀྱང་ཕྲན་བུ་ལྡན་ནོ། །
སྒྲིག་ཁྲིམས་ཉམས་པ་དེས་ཁྱི་དང་ཁྱིའི་བར་གྱི་འབྲེལ་བར་ཤུགས་རྐྱེན་ཕོག་ནས།
འཁྲུག་འཛིང་ཇེ་མང་དུ་སོང་བ་དང་། སྐབས་རེར་སྒར་ས་ཧྲིལ་པོ་འདྲེ་ངུ་སྤྱང་འཚེར་གྱི་
ངུ་འབོད་བྱེད་གནས་སྨྱོན་པའི་སྨན་ཁང་རང་ལ་གྱུར་ཅིང་། དྷེ་ཧྥུ་དང་སོའོ་ལེག་སི་དེའི་
ནང་ཞུགས་བགྱི་མེད་མོད། འཁྲུག་རྩོད་རྫོགས་རྒྱུ་མེད་པ་དེ་རིགས་ལ་ཁོ་གཉིས་གཏིང་
ནས་སུན་ཐག་ཆོད། ཧྥོ་རན་སོ་སི་ཁོང་ཁྲོ་ལངས་ནས་ཁ་རྡུང་དྲག་པོ་གཏོང་བཞིན་དུ་རྐང་
པ་བརྡེབས་པ་དང་། རང་ཉིད་ཀྱི་སྐྲ་ནས་འཐེན་པར་བྱེད། ཁོའི་ལྕག་ཚན་གྱིས་ཁྱི་ཚོགས་
ཀྱི་ཁྲོད་དུ་ཧུར་སྒྲ་ཆད་མེད་སྒྲོག་པར་བྱེད་ན་ཡང་ཕན་ཆོད་དེ་ཙམ་མ་ཐོན་པར། ཁོས་ཁ་
ཕྱིར་སློག་མ་ཉིད་ལ་ཁྱི་ཚོགས་ཀྱིས་སླར་ཡང་ཟིང་སློང་བར་བྱེད། ཧྥོ་རན་སོ་སིས་ལྕག་
ཚན་འཁྱེར་ནས་ཟི་བྷི་ཚེར་གྲོགས་བྱེད་པ་དང་། པཱ་ཁེས་ནི་རུ་ཁག་ནང་གི་ཁྱི་གཞན་དག་
ལ་རྒྱབ་རྩ་བྱེད། ཉེས་ཅན་གཏེ་བོ་དེ་པཱ་ཁེ་ཡིན་པ་ཧྥོ་རན་སོ་སིས་ཤེས་ལ། པཱ་ཁེ་སོ་སོས་
ཀྱང་ཤེས་མོད། འོན་ཏེ་པཱ་ཁེ་གཡོ་སྒྱུ་ཤིན་ཏུ་ཆེ་བ་དེས་ཁོ་ལ་ཁག་དཀྲི་འདོགས་ས་གཏན་
ནས་མེད་པ་བཟོ་བགྱི་ཡོད། ཁོས་དཀའ་སྡུག་བདེ་བར་བསྒོམས་ནས་ལམ་དུ་མཐུར་ཐག་
འདྲུད་པའི་དབྱིངས་ལ་ཡོངས་སུ་འཇུག་པར་བྱེད་ན་ཡང་། རོགས་ཟླའི་བར་ལ་རྩོད་གཞི
བསླངས་ཏེ། མཐུར་ཐག་ཟང་ངེ་ཟིང་ངེ་བཟོས་པ་དེས་ཁོ་ལ་སྤྲོ་བ་དཔག་མེད་སྦྱིན་པར་
བྱེད་དོ། །
ཉིན་ཞིག་གི་མཚན་མོར་དགོང་ཟས་ཀྱི་རྗེས་སུ། ཐཱ་ཀི་ཎ་ཆུ་མདོར་དྷུ་པུས་གངས་
རིབ་ཅིག་མཐོང་བ་དེར་ཁོ་གང་བྱུང་དུ་མཆོངས་ཙམ་བྱས་པས་འཛིན་མ་ཐུབ། སྐད་ཅིག་
ཉིད་ལ་རུ་ཁག་ཧྲིལ་པོ་ཐུག་པ་འཁོལ་བ་བཞིན་དུ་གྱུར། དེ་ནས་མཱ་བརྒྱའི་ས་ནི་ནུབ་བྱང་
ཉེན་རྟོག་ཅུད་ཀྱི་སྒར་ས་ཞིག་ཡིན་པ་དེའི་ཧ་སེ་ཀིའི་ཁྱི་ལྔ་བཅུ་ཡང་རྒྱུགས་ཡོང་ནས་རི་
བོང་དེ་མཉམ་དུ་དེད། རི་བོང་གཙང་པོའི་སྨད་ཕྱོགས་ལ་རྒྱུགས་ཏེ་ཆུ་ལག་ཆུང་ཆུང་ཞིག་
ནང་ཀྱོག་པ་དང་། ཁ་བས་གཡོགས་ཤིང་འཁྱགས་ནས་མཁྲེགས་པོར་གྱུར་པའི་གཙང་ངོས་
ནས་འཕུར་བསྐྱོད་བྱས། རི་བོང་གངས་སྟེང་ནས་འབྲོ་དུས་ཀྱང་ཤ་ཤིན་ཏུ་དོད་པ་དང་།
ཁྱིས་ཁ་བ་བརྫིས་ནས་རྒྱུགས་པར་ཤིན་ཏུ་ཁག་པོ་ཡོད་པ་རེད། པཱ་ཁེས་ཁྱི་དྲུག་ཅུ་འཁྲིད་དེ
གཡས་སྐོར་གཡོན་སྐོར་བྱས་ན་ཡང་རི་བོང་དེ་འཛིན་མ་ཐུབ། ཁོ་པ་འཚབ་ནས་ཧུ་ཤུ་དིར་
དིར་བྱེད་པ་དང་། ལུས་པོ་ས་ལ་དམའ་པོར་འབྱར་རྗེས་སླར་རྒྱང་གིས་བརྐྱངས་ཏེ། ཟླ་འོད་
སྐྱ་ཤུར་ཤུར་གྱི་འོག་ནས་མཆོངས་ལྡིང་བྱེད་བཞིན་བསྐྱོད། གངས་རིབ་དེས་ཀྱང་ཁ་བས་
གཡོགས་པའི་འཛིན་མའི་པང་གི་འཕྲུལ་སྣང་ཐལ་སྐྱ་ཞིག་ལྟར་མཆོངས་ལྡིང་བྱེད།
སྐྱེ་འགྲོས་དུས་ཚོད་ངེས་ཅན་ཞིག་ལ་ཚོང་འདུས་ཀྱི་འདུ་འཛི་དང་བྲལ་ཏེ། ནགས་
ཁྲོད་དང་ཀླུང་ཐང་དུ་འགྲོ་བར་བསྐུལ་ཏེ། རྫས་འགྱུར་རིག་པའི་བྱེད་ལུགས་ཀྱིས་བཟོས་
པའི་ཞ་ཉེའི་མདེའུས་དམར་གསོད་བྱས་ནས། ཁྲག་དྲི་བྲོ་བའི་འདོད་པ་དང་དམར་
གསོད་ཀྱི་སྤྲོ་སྣང་ཉམས་སུ་མྱོང་བ་དེ་ནི་སྔ་མོ་སྔོན་གྱི་ལྷན་སྐྱེས་ཀྱི་ནུས་པ་ཞིག་རེད། པཱ་
ཁེར་དེ་དུས་ལྷན་སྐྱེས་ཀྱི་ནུས་པ་དེ་རིགས་སྐྱེས་ན་ཡང་། ཁོའི་ངོས་ནས་བཤད་ན། དེ་
ཀུན་ནི་ནང་གནས་འཁྲུལ་མེད་ཀྱི་དངོས་པོ་ཙམ་ཞིག་གོ །ཁོ་ཁྱིའི་རུ་ཁག་གི་མདུན་
ནས་འཕུར་བ་ལྟར་རྒྱུགས་ཏེ། གཟུགས་ཕུང་གསོན་རྗེན་དེ་བསྒྲིལ་ནས་རང་ཉིད་ཀྱི་སོས་
དེ་གསོད་པ་དང་། ཁྲག་དྲོན་གྱི་ནང་དུ་མཆུ་ཏོ་མིག་གི་མཚམས་བར་སྦོང་བ་བཅས་བྱེད་
དགོས་ཁོ་ན་བསམས།
དེ་གར་ཚེ་སྲོག་གི་ཚད་རྩེ་མངོན་པར་བྱེད་པའི་སྨྱོ་ངར་ཞིག་ཡོད་པ་དེ་རིགས་ཐོན
དུས། ཚེ་སྲོག་ནི་ཆེས་གསོན་ཉམས་དོད་ལ་ཡང་ནི་རྩ་བ་ནས་བདག་ཉིད་བརྗེད་པའི་
རྣམ་པར་གནས་ཤིང་། སྨྱོ་ངར་དེ་རིགས་ཏེ། ཚེ་སྲོག་བརྗེད་པའི་ངང་ཚུལ་དེ་ལྟ་ནི་སྒྱུ་རྩལ་
མཁན་པོའི་བདག་གཞན་མཉམ་བརྗེའི་མེ་ལྕེ་དྲག་པོ་ཡུག་ཅིག་གི་ཁྲོད་དུ་འཁྱར་སྐབས་
ཐོན་བགྱི་ཡོད་པ་དང་། གཡུལ་ངོར་དམག་མི་འཛིང་མོའི་དབྱིངས་ལ་ཚུད་ནས། བསད་ན་
ཉེས་པ་མེད་པར་བརྩི་དུས་ཐོན་བགྱི་ཡོད་ཅིང་། སྨྱོ་ངར་དེ་རིགས་པཱ་ཁེའི་ལུས་ལ་ཐོན་དུས།
ཁོ་ཁྱི་དཔུང་གི་སྔོན་དུ་མཆོངས་ཏེ། སྤྱང་ཀི་ལྟ་བུའི་སྔ་མོ་སྔོན་གྱི་ངར་སྐད་སྒྲོག་བཞིན་དུ་
ཟླ་འོད་ཀྱི་འོག་ནས་མྱུར་བ་མྱུར་དུ་བྲོས་ནས་འགྲོ་བའི་བརྔོན་དངོས་གསོན་རྗེན་དེ་འདེད་
བཞིན་ཡོད། རང་ཉིད་ཀྱི་གཏིང་ན་གནས་པའི་ལྷན་སྐྱེས་ཀྱི་ནུས་པས་པཱ་ཁེ་འབོད་བཞིན་
ཡོད་ཅིང་། ལྷན་སྐྱེས་ཀྱི་ནུས་པའི་བང་རིམ་དེ་ཁོ་པ་རང་ཉིད་ལས་ཆེས་འཇིངས་ཟབ་པ་
དང་རྒྱུན་རིང་བ་དེ་ནི་སྲིད་པ་ཐོག་མར་ཆགས་དུས་ཀྱི་བར་དུ་རྩད་གཅོད་བྱ་རྒྱུ་ཡོད། ཚེ་
སྲོག་གི་རྦ་རླབས་ཆེན་པོ་དང་གཞི་གྲུབ་ཀྱི་རླབས་ཕྲེང་གིས་ཁོ་པར་དབང་བསྒྱུར་ནས། ཁོ་
པའི་ཤ་རྒོད་དང་རུས་ཚིགས་དང་། རྩ་རྒྱུད་བཅས་རེ་རེ་བཞིན་ཚང་མས་ངོ་མཚར་རྨད་
དུ་བྱུང་བའི་སྤྲོ་སྣང་ཉམས་སུ་མྱོང་བཞིན་ཡོད། སྤྲོ་སྣང་དེ་རིགས་ནི་སེམས་རྩ་འཁོལ་བ་
དང་། བློ་གཤོག་ཆེ་བ་དེ་ཀུན་ནི་འཆི་བ་མེད་པའི་བྱ་དངོས་མཐའ་དག་གི་ཁྲོད་དུ་འདུས་
ནས་ཡོད། སྐར་ཚོགས་རྣམ་པར་བཀྲ་བའི་ནམ་མཁའི་འོག་ནས་ཡིད་སྤྲོ་བའི་ངང་འཕུར་
བསྐྱོད་བྱེད་པ་དང་། གཡོ་མེད་འགུལ་མེད་ཀྱི་བེམ་རོའི་ངོས་ནས་བཞུད་པའི་འགུལ་སྐྱོད་
དེ་རིགས་ཀྱི་ཁྲོད་ནས་སྤྲོ་སྣང་མངོན་པར་ནུས་སོ། །
འོན་ཏེ་ཟི་བྷི་ཚེ་ནི་སྤྲོ་ངར་ཆེ་ཤོས་ཀྱི་དུས་སུ་ཡང་སྔར་བཞིན་བབ་བརླིང་དང་ལྡན་
ལ་རྩིས་རིག་པས་རྒྱག་ཤེས་མཁན་ཞིག་རེད། ཁོ་ཁྱིའི་ཁྱུ་དང་བྲལ་ཏེ་ཆུ་ལག་ཁ་གློ་བུར་
བསྒྱུར་ས་ནས་གུ་དོག་པའི་ཆུ་དཀྱིལ་གླིང་ཕྲན་འཕྲེད་གཅོད་བྱས། པཱ་ཁེས་དེ་དོན་མ་ཤེས་
པར་ཆུ་ཁུག་ལ་བསྐོར་ཏེ་གངས་འཁྱགས་ཀྱི་འཕྲུལ་སྣང་ལྟ་བུའི་རི་བོང་དེ་མུ་མཐུད་དེ་
འདེད་འཛིན་བྱས། དེ་ཡི་དུས་སུ་འབུར་དུ་དོད་པའི་ཆུ་ངོགས་ནས་དེ་བས་ཆེ་བའི་གངས་
འཁྱགས་ཀྱི་འཕྲུལ་སྣང་ཞིག་གིས་ཧོབ་སྟེ་མཆོངས་པས། ཏག་ཏག་རི་བོང་གི་འགྲོ་ལམ་
བཀག་པ་དེ་ནི་ཟི་བྷི་ཚེ་རེད། རི་བོང་གཡོལ་ལོང་མ་བྱུང་བར་བར་སྣང་དུ་སྒལ་པར་སོ་
རྣོན་པོ་སྐྱ་རོང་རོང་བཙུགས་པས། ཆག་སྒོ་མགོ་ཐོག་ཏུ་བབས་པའི་སྐད་ངན་ཆེན་པོ་ཤོར་
བ་དེ་ནི་ཚེ་སྲོག་གི་རྩེ་མོ་ནས་གཤིན་རྗེས་བཟུང་སྟེ་མར་ལ་ཟག་སྐབས་ཀྱི་འབོད་སྒྲ་རེད།
སྐད་སྒྲ་དེ་ཐོས་ཚེ་པཱ་ཁེའི་རྗེས་ནས་བསྙེགས་ཡོང་མཁན་ཁྱི་ཁྱུའི་ཁྲོད་དུ་རབ་མྱོས་བག་
ཕེབས་ཀྱི་གླུ་གཞས་མཉམ་དུ་ལེན་སྒྲ་འཕྱུར།
པཱ་ཁེས་སྐད་ཀྱང་མ་བརྒྱབ་ལ་གོམ་མཚམས་ཀྱང་མ་བཞག་པར་ཤུགས་དྲག་ཆེན་
པོས་ཟི་བྷི་ཚེ་ལ་མཆོངས་པ་དང་། མཆོངས་ཤུགས་ཆེ་དྲགས་ཐག་ཆོད་རྐྱེན་འཁྲིས་ནས་
ཐལ་ཏེ་ཟི་བྷི་ཚེའི་མིད་པར་སོ་མ་ཐེབས། ཁོ་གཉིས་ཀྱིས་བསྟུད་མར་སྒལ་སྒྲིལ་ཁ་ཤས་
བརྒྱབ་པས་ཁ་བའི་རྡུལ་ནི་སྐྱ་ཆིལ་ཆིལ་དུ་འཕྱུར། ཟི་བྷི་ཚེས་འཕར་ཆེན་བརྒྱབ་ནས་
མྱུར་བ་མྱུར་དུ་མ་འགྱེལ་བ་ལྟར་དུ་ལངས། ཁོས་པཱ་ཁེའི་ཕྲག་པར་དམིགས་ནས་སོ་ཞིག་
བཏབ་མ་ཉིད་ལ་མྱུར་དུ་ཕྱིར་ནུར་བྱས་རྗེས་བརྟན་པོར་ལངས་པ་དང་། སོ་ནི་ལྕགས་སོ་
བཞིན་དུ་གདངས་བཙུམས་རེས་མོས་བྱེད་ཅིང་ཆག་སྒྲ་ལན་གཉིས་གྲག་ལ། མཆུ་འདབ་
སྲབ་མོ་གཉིས་སློག་ཅིང་བགྲད་ནས་ངར་སྒྲ་བསྒྲགས།
སྐད་ཅིག་ཉིད་དེར་འཆི་གསོན་ཐག་གཅོད་ཀྱི་འཛིང་མོ་གཏུག་དུས་ལ་སླེབས་པ་པཱ་
ཁེས་ཤེས། ཁྱི་གཉིས་པོས་སྐོར་བ་བསྐོར་བཞིན་ངར་སྐད་སྒྲོག་པ་དང་། རྣ་བ་ལྟག་རྒྱབ་ལ་
བསྙལ་ཏེ་ཁ་ཚ་དགོས་གཏུགས་ངང་ཕ་རོལ་པོ་གནོན་ས་ཡག་ཤོས་འཚོལ་བར་བྱེད། ངང་
ཚུལ་དེ་འདྲ་པཱ་ཁེས་མཐོང་མྱོང་ཡོད་འདྲར་སྣང་། རབ་དཀར་ཁ་བས་བཀླུབས་པའི་ནགས་
རྫོབ་དང་། ས་གཞི་ཆེ་མོ་དང་། ཟླ་འོད་དང་། དེ་བཞིན་དམག་རྒྱག་ཁའི་ངར་སེམས་བཅས་
ཁོས་ཧ་ལམ་ཡོངས་རྫོགས་དྲན་གསོས་པ་འདྲ། དཀར་པོ་ཡུག་དེ་ཤི་བ་ལྟ་བུའི་ཁུ་སིམ་གྱི་
ཁྲོད་དུ་འཐིབས་ནས་ཡོད། རླུང་བུས་ཡང་བསྐྱར་ཉག་ཉོག་མི་ཤོད་ལ། བྱ་དངོས་ཡོད་རྒུ་
གཡོ་མེད་དུ་གནས་ཤིང་། ཤིང་ལོས་འགུལ་ཙམ་ཡང་མི་བྱེད་པ་དང་། འཁྱགས་བག་ལྟར་
གྲང་བའི་མཁའ་རླུང་གི་ཁྲོད་དུ་ཁྱི་ཡི་ཁ་རླངས་དལ་བུར་ཡར་ལ་འཕྱུར་ནས་ཆད་ཆད་
མཐུད་མཐུད་བྱས། སྤྱང་ཁྱི་མི་བསྲུན་བརླང་སྤྱོད་ཅན་དེ་ཚོས་གངས་རིབ་དེའི་སྲོག་བཅད་
ཚར་མ་ཐག་པ་ཡིན་ཞིང་། ད་ཆ་དམག་འཁྲུག་ལ་ཟུར་ནས་ལྟ་མཁན་གྱི་སྐོར་བ་ཞིག་
ཡོངས་སུ་བསྐོར། དེ་ཚོས་ཁ་རོག་ལ་མིག་ཁོ་ན་ནས་འོད་འཚེར་ཞིང་དབུགས་རྔུབ་གཏོང་
བྱེད་མཚམས་ཆད་པ་འདྲ། པཱ་ཁེའི་སྣང་ངོར་ངང་ཚུལ་དེ་ནི་རྣམ་པ་ཀུན་ཏུ་ཆེས་རྒྱུན་ལྡན་
ཞིག་ཡིན་པ་ལྟར་དུ་སྣང་།
ཟི་བྷི་ཚེ་ནི་དངོས་འཐབ་ལ་མཁས་པའི་དཔའ་རྒོད་ཅིག་ཡིན་པ་དེས་ཟི་བྷི་ཚེ་བྷེར་
ཀན་ནས་བྱང་འཁྱགས་རོམ་རྒྱ་མཚོ་ཆེན་མོའི་བར་དུ་ཁ་ན་ཏའི་ཐང་རྒོད་བརྒལ་ཞིང་། ཁྱི་
འདྲ་མིན་སྣ་ཚོགས་ཀྱི་ཁྲོད་དུ་རི་རྒྱལ་ལྷུན་པོ་ལྟར་བརྟན་པོར་ཚུགས་ནས། དེ་ཚོར་མགོ་
གནོན་བྱེད་ཐུབ་བགྱི་ཡོད། ཁོ་ཁོང་ཁྲོ་མེ་ལྟར་འབར་རུང་གླེན་པ་ཨུ་ཚུགས་བྱེད་མཁན་
ཞིག་གཏན་ནས་མ་ཡིན་པར། ཁོས་ཕ་རོལ་པོ་ཤུལ་མེད་གཙང་གསོད་བྱེད་འདོད་དྲག་པོ་
འཆང་བ་དེ་བཞིན་དུ་ཁ་གཏད་དགྲ་ཡས་ཀྱང་ཤུལ་མེད་གཙང་གསོད་བྱེད་འདོད་འཆང་
བ་ཁོས་བརྗེད་མྱོང་མེད། ཁོས་རྒོལ་ལན་ལ་ཁ་གཏད་འཇལ་བའི་གྲ་སྒྲིག་ལེགས་པར་མ་
བྱས་ཀྱི་གོང་ལ་ཕར་རྒོལ་གཏན་ནས་མི་བྱེད་པ་དང་། སྔོན་ལ་རྒོལ་བ་རྡུལ་དུ་སློག་མ་ཐུབ་
ཕྱིན། དཔུང་རྒོལ་གཏན་ནས་བྱེད་བགྱི་མེད།
པཱ་ཁེས་མཐུ་དཔུང་བསྐྱེད་དེ་ཁྱི་དཀར་ཆེན་དེའི་སྐེ་ལ་སོ་བཏབ་པ་འབྲས་མེད་དུ་
གྱུར་པ་དང་། ཁོས་ཕས་རྒོལ་གྱི་རྩིབ་རུས་མཉེན་པོ་ཡོད་སར་སོ་འདེབས་བསམས་ཀྱང་།
ཐུག་ས་ནི་ཟི་བྷི་ཚེའི་སོ་རྣོན་པོ་ཁོ་ན་རེད། སོ་གཉིས་ཕན་ཚུན་རྡུང་ཁ་ཐེབས་ཚེ་མཆུ་ཏོ་
ནས་ཁྲག་དམར་ཐོན་ཞིང་། པཱ་ཁེས་ཇི་ལྟར་བྱས་རུང་དགྲ་བོའི་འགོག་སྲུང་འཛིང་རག་
གཏོར་མ་ཐུབ། ཁོ་པ་ཁོང་ཁྲོའི་མེ་ལྕེ་རབ་ཏུ་འབར་ཏེ། ཕར་རྒོལ་སྲིན་པོ་དགུ་འཚུབ་ལྟ་བུ་
གཅིག་རྗེས་གཉིས་མཐུད་དུ་བྱས་པས་ཟི་བྷི་ཚེ་ཧང་སང་ཐག་ཆོད་པ་དང་། གངས་ལྟར་
དཀར་བའི་སྐེ་དེའི་ཚེ་སྲོག་གི་འབྱུང་གནས་དང་ཐག་ཉེ་ཤོས་ཡིན་པའི་ཕྱི་ངོས་ཀྱི་གནས་
དེ་ལ་དམིགས་ན་ཡང་། ཐེངས་ངོ་རེ་བཞིན་ཚང་མར་ཟི་བྷི་ཚེས་ཁོ་ལ་ཁ་ལོག་ཏུ་སོ་རེ་
བཏབ་ནས་ཕྱིར་མཆོངས། པཱ་ཁེས་ཤར་དཀྲོག་ནུབ་རྡེག་གི་འཐབ་ལུགས་སྤྱད་དེ་ཕར་ལ་ལྟ་
སར་མིད་པར་སོ་འདེབས་རྩིས་ཡོད་འདྲ་བྱས་ན་ཡང་། གློ་བུར་དུ་ཁ་ཕྱིར་སློག་སྟེ་གཞོགས་
གཅིག་ལ་ཕྱོགས་པ་དང་། ཕྲག་པས་ཟི་བྷི་ཚེར་རྡུང་ཁ་བརྒྱབ་སྟེ་ཁོ་པ་ས་ལ་བསྒྲིལ་དགོས་
སྙམ། འོན་ཏེ་ཐེངས་རེ་བཞིན་ཚང་མར་པཱ་ཁེའི་ཕྲག་པ་སྔོན་ལ་སར་བརྡབས་པ་དང་། ཟི་
བྷི་ཚེས་ནི་ཡང་ཤ་དོད་པོས་ཕྱིར་མཆོངས།
ཟི་བྷི་ཚེའི་བ་སྤུ་ཙམ་ལ་ཡང་སྐྱོན་བྱས་མེད་པ་དང་། པཱ་ཁེ་ནི་ཁྲག་དམར་ཆིལ་ཆིལ་
དུ་ཐོན་ལ་དབུགས་ཀྱང་འཚང་བར་གྱུར་ཅིང་། དམག་འཐབ་ཛ་དྲག་ཤིན་ཏུ་ཆེ། དེའི་
རིང་ལ་སྤྱང་ཀི་ལྟ་བུའི་ཁྱི་དེ་ཚོས་མཐའ་བཞི་ནས་ཁ་རོག་ལ་བསྐོར་ཏེ་སྔོན་ལ་འགྱེལ་
མཁན་ཁྱི་སུ་ཡིན་པ་དེ་གསོད་རྒྱུ་སྒུག་བཞིན་ཡོད། པཱ་ཁེ་དབུགས་ཧལ་སྐབས། ཟི་བྷི་ཚེས་
འཕྲལ་རྒོལ་བྱེད་མགོ་བཙུགས་པས། པཱ་ཁེ་ནི་འཁྱར་རེ་འཁྱོར་རེའི་ངང་རྐང་པ་བརྟན་པོ་
མི་ཚུགས་པར་གྱུར། ཐེངས་ཤིག་པཱ་ཁེ་རྡུང་ཁ་བརྒྱབ་ནས་འགྱེལ་བ་ན། སྒོར་འཁྱིལ་ལིར་
བསྐོར་བའི་ཁྱི་དྲུག་ཅུས་ཧུར་སྒྲ་དང་བཅས་ལུས་པོ་གཞུ་ལྟར་བཀུག་མོད། འོན་ཏེ་པཱ་ཁེས་
བར་སྣང་ནས་ལེགས་སྒྲིག་ཐུབ་པས་ན། ཁྱི་ཚང་མས་སླར་ཙོག་པུར་བསྒུགས་ནས་བསྡད།
འོན་ཏེ་པཱ་ཁེར་འཕགས་པའི་ཡོན་ཏན་ཞིག་ལྡན་མངའ་བ་དེ་ནི་ཀུན་རྟོག་གི་ནུས་པ་
རེད། ཁོ་པས་མ་གཞི་རང་གཤིས་གཞིར་བཟུང་ནས་འཐབ་པར་བྱེད་ཀྱང་། བསམ་བློ་བཏང་
ནས་འཐབ་ཤེས་བགྱི་ཡོད། ཁོས་ཕར་ལྟ་དུས་ཕྲག་པར་རྒོལ་བའི་ཐབས་རྙིང་པ་ཡིན་པ་
ལྟར་བྱས་ཏེ་མཆོངས་ན་ཡང་། མཐའ་མཇུག་གི་སྐད་ཅིག་ཡུན་ལ་གངས་ཀྱི་སྟེང་དུ་གོག་
བགྲོད་བྱས་ཏེ་ཟི་བྷི་ཚེའི་སུག་ལག་གཡོན་པར་སོ་བཏབ། ཁྱི་དཀར་ཆེན་དེའི་སུག་ལག་གི་
རུས་པ་ཆག་སྒྲ་ཙག་ཙག་ཏུ་གྲག་རྗེས། ཁོས་རྐང་ལག་གསུམ་ལ་བརྟེན་ནས་གདོང་ལེན་
བྱ་རྒྱུར་ཟད། པཱ་ཁེས་ཟི་བྷི་ཚེར་རྡུང་ཁ་བརྒྱབ་ནས་བསྒྲིལ་རྩིས་ཚོད་ལྟ་ལན་གསུམ་བྱས་
རྗེས། ཇུས་རྙིང་སླར་སྤྱོད་ཀྱིས་ཡང་བསྐྱར་ཁོའི་སུག་ལག་གཡོན་པར་སོ་བཏབ་ནས་བཅད།
རོགས་མེད་མགོན་མེད་དུ་གྱུར་པའི་ཟི་བྷི་ཚེས་ན་ཟུག་བཟོད་དེ་སྡུག་བསྲན་ཅི་ཐེག་ངང་
ལངས་ཚུགས་པ་བྱས། མཐའ་འཁོར་གྱི་ཁྱི་རྣམས་ཁ་ཁུ་སིམ་མེར་གནས་པ་དེ་ཀུན་གྱི་
མིག་ཟུང་ལས་འོད་འཚེར་བ་དང་། ལྕེ་ལེབ་ཐུར་དུ་དཔྱངས་ལ་དངུལ་དཀར་མདོག་གི་ཁ་
རླངས་དལ་བུར་འཕྱུར། ཇི་ལྟར་དེ་སྔ་ཕམ་ཉེས་སུ་སོང་བའི་ཁ་གཏད་ལ་སྐོར་བ་བསྐོར་བ་
དེ་བཞིན་དུ་ཁྱིའི་སྐོར་རྒྱ་རིམ་བཞིན་རུབ་ཡོང་བ་ཟི་བྷི་ཚེས་མཐོང་ན་ཡང་ད་རེས་ཕམ་
ཉེས་སུ་སོང་བ་དེ་ནི་ཁོ་སོ་སོ་རེད།
པཱ་ཁེས་སྙིང་རྗེ་སྤུ་ཙམ་ཡང་མི་བྱེད་པས་ན། ཟི་བྷི་ཚེ་ནི་སྐྱོབ་ཐབས་དང་བྲལ་བར་
གྱུར། ཤ་ཚ་དང་སྙིང་རྗེ་ནི་ཡིད་འོང་གི་ཡུལ་ལ་སྟ་གོན་བྱས་པའི་དངོས་པོ་ཞིག་རེད། པཱ་
ཁེས་སྲོག་གཅོད་པར་ནུས་པའི་རྒོལ་ཐེངས་གཅིག་ཇུས་འགོད་བྱེད་བཞིན་ཡོད། ཁྱིའི་སྐོར་
རྒྱ་ཇེ་ཆུང་ཇེ་ཆུང་ལ་གྱུར་པ་དང་། ཧ་སེ་ཀིའི་ཁྱི་དེ་ཚོའི་ཁ་རླངས་ཐད་ཀར་ཁོའི་སྐེད་པར་
འཐོར་ཡོང་། ཁ་སྤྲོད་ཀྱི་ཁྱིས་མཆོངས་རྩིས་ཀྱི་ཚུགས་ཀའི་ཐོག་ནས་ལངས་མ་བསྡད་བྱས་
ནས། མིག་གིས་ཁོ་ལ་ལྡིར་ནས་ལྟ་བ་དེ་ཁོའི་མིག་ཟུར་གྱིས་ཟི་བྷི་ཚེ་བརྒལ་ནས་མཐོང་།
དེ་དུས་ཧ་ལམ་བར་མཚམས་ཤིག་ཡོད་པ་དང་འདྲ་བར། ཁྱི་ཀུན་རྡོ་བརྙན་ལ་འཁེངས་པ་
ལྟར་གཡོ་མེད་སྒུལ་མེད་དུ་གནས་ཤིང་། ཟི་བྷི་ཚེ་གཅིག་པུ་འདར་བ་དང་། ཁོ་པའི་སྤུ་རྐང་
རེ་རེ་བཞིན་དུ་གཟེངས་ཤིང་། ལུས་པོ་རྒྱབ་མདུན་ལ་ཡམ་ཡོམ་བྱེད་ལ། ཇི་ལྟར་དྲུང་དུ་
བཅར་བའི་འཆི་བདག་ལ་རྫིག་རྫིག་བསྐུལ་ནས་ཕྱིར་སྐྲོད་བྱེད་པ་དེ་བཞིན་དུ་ངར་སྐད་
འཇིགས་སུ་རུང་བ་སྒྲོག་པར་བྱེད། དེ་དུས་པཱ་ཁེ་མཆོངས་ནས་སླར་ཕྱིར་འཐེན་བྱས། ཁོ་
མཆོངས་དུས་ཕྲག་པས་ཏག་ཏག་ཟི་བྷི་ཚེའི་ཕྲག་པར་བརྡུངས་ནས་དེ་བསྒྲིལ་བ་རེད། ཟླ་
འོད་ནི་རབ་དཀར་གངས་ཀླུང་གི་སྟེང་དུ་བཤོས་པའི་ཆུ་དང་འདྲ། ཁྱིའི་སྐོར་རྒྱ་དེ་ཚེགས་
རྡོག་གཅིག་ཏུ་འདུས་ཤིང་། ཟི་བྷི་ཚེ་མེད་པར་གྱུར་པར་པཱ་ཁེས་འཁྲིས་སུ་ལངས་ནས་ལྟ་
བར་བྱེད། ཡོངས་སུ་རྣམ་པར་རྒྱལ་མཁན་ཏེ། དབང་ཤུགས་སྤྱོད་ངོམ་བྱེད་མཁན་གདོད་
མའི་སེམས་ཅན་དེས་སྲོག་གཅོད་སྤོང་བའི་སྡོམ་ཁྲིམས་བཤིག་པ་དེར་ཁོ་རང་འདོད་བློ་
ཁེངས་པོ་བྱུང་བ་རེད།

རབ་བྱེད་བཞི་པ། སུ་དང་བཙན་དབང་རྩོད་རེས་བྱེད།

“ཨ་ཙི། ངས་ཀ་བཤད་པ་ཡིན། པཱ་ཁེ་ནི་གདོན་འདྲེ་ཉིས་བརྩེགས་རེད་ཅེས་བཤད་
པ་དེ་ཏག་ཏག་རེད་མི་འདུག་གམ།”
དེ་ནི་ཧྥོ་རན་སོ་སིས་ཉིན་གཉིས་པའི་ཞོགས་པ་བཤད་པའི་སྐད་ཆ་རེད། ཟི་བྷི་ཚེ་
མཐོང་སར་མེད་པ་དང་། པཱ་ཁེའི་ལུས་ལ་རྨ་ཡིས་ཁེངས་པ་མཐོང་བས། ཁོས་པཱ་ཁེ་མེ་ཀོང་
གི་འཁྲིས་སུ་འཐེན་ཏེ་མེ་འོད་ལ་བརྟེན་ནས་ཁོའི་རྨ་ཁ་བསྟན།
ཕེ་རའོ་ཡིས་ཚལ་བུར་གས་པའི་རྨ་ཁར་ལྟ་ཞིབ་བྱེད་བཞིན་དུ། “ཟི་བྷི་ཚེ་ཟེར་
མཁན་དེས་དངོས་འབྲེལ་ཤུགས་དྲག་ཆེན་པོ་འཛིངས་འདུག” ཅེས་བཤད།
ཧྥོ་རན་སོ་སིས “པཱ་ཁེ་ཟེར་མཁན་འདིས་དེ་ལས་ཀྱང་ཤུགས་ཆེ་བ་འཛིངས་འདུག"
ཅེས་དང་། “ད་ཆ་ང་རང་ཚོར་སྐྱིད་པའི་ཉི་མ་ཤར་བ་རེད། ཟི་བྷི་ཚེ་མེད་ན་རྙོག་དྲ་ཡང་
མེད" ཅེས་བཤད།
ཕེ་རའོ་ཡིས་སྒར་ཆས་སྡོག་སྟེ་གངས་གྲུར་བཅུག་པ་དང་། ཁལ་རྒྱབ་དེས་ནི་ཁྱི་སྒྲོག་
པར་ཕྱིན། པཱ་ཁེ་ས་མཆོངས་གནམ་མཆོངས་ངང་ཟི་བྷི་ཚེའི་མགོ་ཁྱིའི་སྡོད་སར་ཡོང་
ན་ཡང་ཧྥོ་རན་སོ་སིས་སྣང་བར་མ་བཞག་པར། ཚང་མའི་སེམས་པ་ཤོར་སའི་སྡོད་ས་
དེར་སོའོ་ལེག་སི་འཁྲིད་ཡོང་། ཁོས་ཚོད་དཔག་བྱས་པར་གཞིགས་ན། ཁྱི་ལྷག་མའི་ཁྲོད་
ནས་མགོ་ཁྱིར་འོས་ཤོས་ནི་སོའོ་ལེག་སི་རེད། པཱ་ཁེ་ཁྲོ་འཚུབ་འཚུབ་ངང་སོའོ་ལེག་སིར་
མཆོངས་ཏེ་ཕྱིར་སྐྲོད་བྱས་ནས། ཟི་བྷི་ཚེའི་དེ་སྔའི་སྡོད་སར་ཁོ་རང་ལངས།
ཧྥོ་རན་སོ་སིས་ལག་པ་བརླ་ཤར་བརྡེབ་བཞིན་དགའ་ལྷང་ལྷང་ངང་ལ། “ཀྱེ། ཀྱེ”
ཞེས་དང་། “པཱ་ཁེ་ཟེར་མཁན་འདི་ལ་ལྟོས་དང་། ཁོས་ཟི་བྷི་ཚེ་བསད་པས་མ་ཚད། ད་དུང་
ཁོའི་ཚབ་བྱེད་བསམ་བགྱི་འདུག” ཅེས་སྐད་ཅོར་བརྒྱབ།
ཁོས “ཕར་སོང་། རྒྱུགས་ཤིག” ཅེས་སྐད་ཆེན་པོ་བརྒྱབ་ན་ཡང་པཱ་ཁེ་གཡོ་མེད་
དུ་བསྡད།
ཁོས་པཱ་ཁེའི་མཇིང་ཤ་ནས་བཟུང་སྟེ་ཟུར་གཅིག་ལ་འཐེན་པ་དང་། པཱ་ཁེས་འཇིགས་
སྐུལ་གྱི་ཟུག་སྐད་བརྒྱབ། ཧྥོ་རན་སོ་སིས་སླར་ཡང་སོའོ་ལེག་སི་བརྗེས་ན་ཡང་ཁྱི་རྒན་
འཁོགས་དེས་ནི་ཡོང་འདོད་མི་བྱེད་པར་ཁོ་པ་པཱ་ཁེར་སྐྲག་ལུགས་གསལ་རྗེན་དུ་བསྟན།
ཧྥོ་རན་སོ་སིས་དེ་ལ་རྩ་བ་ནས་མ་ཉན་ན་ཡང་ཁོ་པ་ཁ་ཕྱིར་སློག་མ་ཐག་ཏུ་པཱ་ཁེས་སླར་
ཡང་ཁ་འབྲལ་འདོད་མེད་པ་མ་ཡིན་པའི་སོའོ་ལེག་སིའི་ཚབ་བྱས།
ཧྥོ་རན་སོ་སི་ཁོང་ཁྲོ་ལངས་ཏེ། “འོ་ལེགས་སོ། །ཨ་མའི་རོ། ངས་ཁྱོད་ལ་བཟོ་ལྟ་
བཟོས་པར་ལྟོས་ཤིག” ཅེས་སྐད་ཅོར་རྒྱག་བཞིན་ཁ་ཕྱིར་སློག་སྟེ་དབྱུག་རིང་ཞིག་འཁྱེར་
ནས་ཡོང་།
པཱ་ཁེས་མི་ཕོ་གོས་དམར་ཅན་དེའི་བསླབ་འདོམས་ཡིད་ལ་དྲན་ནས་ག་ལེར་ཕྱིར་
ཤིག་བྱས། སོའོ་ལེག་སི་སླར་ཡང་འཁྲིད་ཡོང་སྐབས་ཀྱང་ཁོ་ཡང་བསྐྱར་མདུན་ལ་བཅར་
མི་ཕོད། ཁོས་དབྱུག་པས་མི་རྙོབས་པའི་སར་སྐོར་བ་བསྐོར་ཞིང་སེམས་སྡུག་ཆེན་པོས་ཁྲོ་
སྐད་སྒྲོག་པར་བྱེད། ཁོས་ཕྱོགས་གཅིག་ནས་སྐོར་བ་བསྐོར་གྱིན་དང་ཕྱོགས་གཅིག་ནས་
དབྱུག་རིང་དེ་ལ་ཅེར་ལྟ་བྱེད་ཀྱིན་དུ་ཧྥོ་རན་སོ་སིས་དབྱུག་རིང་གཞུས་ཡོང་ན་གཡོལ་
ཆོག་བྱས། ཁོས་དབྱུག་པའི་འགྲོ་ལུགས་སྦར་མཐིལ་དུ་བླུགས་པ་ནང་བཞིན་ཤེས་བགྱི་ཡོད།
པཱ་ཁེར་གཡོགས་རེས་འཁེལ་དུས་ཁལ་རྒྱབ་ཀྱིས་ཁྱི་མཐུར་བླངས་ཏེ། པཱ་ཁེར་དྷེ་ཧྥུའི་
མདུན་གྱི་སྡོད་གནས་རྙིང་པ་དེར་ལངས་དགོས་པའི་བརྡ་བྱས། པཱ་ཁེས་ཕྱིར་ཤིག་གོམ་པ་
གཉིས་གསུམ་ཞིག་བྱས་པ་དང་། ཧྥོ་རན་སོ་སིས་ཕྱི་བཞིན་བསྙེགས་པས་པཱ་ཁེས་སླར་ཡང་
ཕྱིར་ཤིག་བྱས་ཤིང་༑ དེ་ལྟར་ཡང་ནས་ཡང་དུ་བྱས། ཧྥོ་རན་སོ་སིའི་ཡིད་ལ་པཱ་ཁེ་ཉེས་རྡུང་
འཁེལ་དོགས་སྐྲག་པ་རེད་སྙམ་ནས་དབྱུག་རིང་བསྐྱུར་ན་ཡང་པཱ་ཁེས་ནི་མངོན་སུམ་དུ་
བཀའ་ལ་མ་བརྩིས་པ་རེད། ཁོ་ཉེས་རྡུང་ལ་གཡོལ་བ་མ་ཡིན་པར་འགོ་པ་བྱེད་དགོས་ཡོད་
ཟེར་བ་ཡིན་ཞིང་། སྡོད་ས་དེ་ནི་ཁོའི་ཡིན་ཟེར་བ་རེད། དེ་ནི་ཁོས་བརྩོན་ལེན་བྱས་ནས་
འཐོབ་པ་ཞིག་ཡིན་པས་མ་སྤྲད་ན་འགྲིག་ཐབས་མེད་པ་རེད།
ཕེ་རའོ་ཡང་རོགས་བྱེད་པར་ཡོང་སྟེ། ཁོ་གཉིས་ཀྱིས་པཱ་ཁེ་ཆུ་ཚོད་ཕྱེད་ཀ་ལྷག་ཙམ་
དེད་ཅིང་། དབྱུག་རིང་འཕངས་ན་ནི་ཁོས་གཡོལ་བར་བྱེད། ཁོ་གཉིས་ཀྱིས་པཱ་ཁེར་ཁ་རྡུང
དྲག་པོ་བཏང་བ་དང་། པཱ་ཁེའི་ཕ་མེས་ཡང་མེས་ནས་ད་ལྟ་གྲིབ་གཟུགས་ཙམ་ཡང་མངོན་
རྒྱུ་མེད་པའི་ཁོའི་བུ་ཚའི་བར་ལ་ཁ་རྡུང་བཏང་ཞིང་། ཁོའི་ལུས་ཀྱི་སྤུ་ཉག་མ་རེ་རེ་བཞིན་
དང་ཁྲག་རྩའི་ནང་གི་ཁྲག་ཐིགས་པ་རེ་རེ་བཞིན་ལ་ཁ་རྡུང་བཏང་ལ། པཱ་ཁེས་ནི་ཕྱོགས་
གཅིག་ནས་ཁྲོ་སྐད་བསྒྲགས་ནས་ཨ་ལན་སློག་པ་དང་། ཕྱོགས་གཅིག་ནས་ཐག་རིང་པོར་
བྲོས་ཏེ་ཁོ་གཉིས་ཀྱིས་མ་རྙོབས་པ་བྱས། ཁོ་ཁྲོས་ནས་འགྲོ་འདོད་མེད་པར་སྒར་སར་སྐོར་
བ་རང་བསྐོར་ཏེ། ཁོ་པའི་འདོད་བློ་བསྐོངས་ན་ཁོས་ལས་ཀ་ཡག་པོ་བྱེད་འདོད་ཡོད་ཚུལ་
གསལ་སྟོན་བྱས།
ཧྥོ་རན་སོ་སི་ས་ལ་བསྡད་ནས་མགོ་ལ་བྲད་བྲད་བྱས་པ་དང་། ཕེ་རའོ་ཡིས་ཆུ་ཚོད་
ལ་ལྟ་བཞིན་ངན་སྨྲས་ཚ་ཐག་ཆོད་བྱས། དུས་ཚོད་ནི་འགྲོ་མགྱོགས་པས་ཁོ་ཚོ་ལམ་ལ་
ཞུགས་ཡོད་ན་ཆུ་ཚོད་གཅིག་ཙམ་འགྲོ་ཐུབ་བགྱི་ཡོད་པ་རེད། ཧྥོ་རན་སོ་སིས་མགོ་ལ་
ང་ནས་ཡང་དུ་བྲད་དེ་བྱ་དཀའ་བྱེད་གཏད་ངང་ཡིག་སྐྱེལ་བ་ལ་མཆུ་བགྲད་ཙམ་བྱས།
ཡིག་སྐྱེལ་བས་ཕྲག་པ་གཟེངས་ཙམ་བྱས་པ་དེ་ནི་རང་རེ་ཕམ་སོང་ཞེས་པའི་དོན་ནོ། །བློ་
རན་སོ་སི་སོའོ་ལེག་སིའི་སྡོད་སར་ཕྱིན་ཏེ་པཱ་ཁེ་བོས། པཱ་ཁེས་ཁྱི་ཡི་དགོད་ཚུལ་གྱིས་
དགོད་པར་བྱེད་ན་ཡང་སྔར་བཞིན་དུ་ཐག་རིང་པོའི་ས་རུ་ལངས་ནས་བསྡད། ཧྥོ་རན་སོ་
སིས་སོའོ་ལེག་སིའི་མཐུར་ཐག་བཀྲོལ་ཏེ་ཁོ་པ་སྡོད་ས་རྙིང་པར་ལོག་ཏུ་བཅུག་པ་དང་།
མཐུར་ཐག་བསྒྲགས་ཟིན་པའི་ཁྱིའི་རུ་ཁག་གིས་སྟར་ཕྲེང་གཅིག་ཏུ་ལངས་ཏེ་ཐོན་རྩིས་
བྱས། གྲལ་སྟར་གྱི་ནང་དུ་སྡོད་ས་སྟོང་པ་མེད་པར་མདུན་རྐྱང་གི་སྡོད་ས་དེ་པཱ་ཁེར་བཞག་
ནས་ཡོད། ཧྥོ་རན་སོ་སིས་སླར་ཡང་ཐེངས་གཅིག་བོས་པར་པཱ་ཁེ་དགོད་ཙམ་བྱས་པ་ལས་
ད་དུང་མ་ཡོང་བ་རེད།
ཕེ་རའོ་ཡིས “དབྱུག་པ་བསྐྱུར་ཅིག” ཅེས་བཀའ་བསྒོས།
ཧྥོ་རན་སོ་སིས་དེ་ལྟར་བྱས་པས། པཱ་ཁེ་རྣམ་པར་རྒྱལ་བའི་ཉམས་དང་བཅས་ཏེ་
འདུར་མ་རྒྱུགས་སུ་ཡོང་ཞིང་། ཁ་ཕྱིར་སློག་ནས་ཁྱིའི་རུ་ཁག་གི་འགོ་པའི་སྡོད་ས་དེ་ཁ་
བསྐངས་པ་དང་། གངས་གྲུ་ཆུ་ལམ་ནས་འཕུར་བསྐྱོད་བྱས་ཤིང་། མི་གཉིས་པོས་གངས་
གྲུའི་ཕྱི་བཞིན་རྒྱུག་ཤར་གློད་དེ་མདུན་བསྐྱོད་བྱས།
ཁལ་རྒྱབ་ཀྱིས་པཱ་ཁེ་ནི་གདོན་འདྲེ་ཉིས་བརྩེགས་རེད་ཅེས་བཤད་པ་དེ་ནི་ཁོ་ལ་
བསྔགས་བརྗོད་བྱས་པ་ཞིག་ཡིན་མོད། འོན་ཏེ་ཉིན་དེ་མ་ཡོལ་གྱི་གོང་ལ། ཁོ་རང་གིས་
ད་དུང་པཱ་ཁེར་ཚོད་དཔག་དམའ་དྲགས་པ་ཁལ་རྒྱབ་ཀྱིས་གཞི་ནས་ཚོར། པཱ་ཁེས་དཔའ་
ངར་བསྐྱེད་དེ་འགོ་ཁྲིད་ཀྱི་འགན་བླངས་པ་དང་། བརྡར་ཤ་གཅོད་ནུས་སམ་བསམ་གཞིག་
དང་བྱ་སྤྱོད་སྤེལ་བའི་མྱུར་ཚད་ཚང་མ་ཧྥོ་རན་སོ་སིས་སྲིད་ན་དོ་ཟླ་བྲལ་བར་འདོད་པའི་
ཟི་བྷི་ཚེ་ལས་ཀྱང་ལྷག་པ་ཡོད།
དེ་བས་ཁྲིམས་འཛུགས་བྱ་རྒྱུ་དང་རོགས་ཟླ་ཚོར་ཁྲིམས་བསྲུང་དུ་འཇུག་རྒྱུ་དེ་ནི་
པཱ་ཁེའི་ཡོན་ཏན་ཀུན་ལས་ལྷག་པ་དེ་རེད། འགོ་ཁྲིད་བརྗེས་པར་དྷེ་ཧྥུ་དང་སོའོ་ལེག་སི་
གཉིས་ནི་བསམ་འཆར་མེད་པ་རེད། དེ་ནི་ཁོ་གཉིས་དང་འབྲེལ་བ་མེད་དེ། ཁོ་གཉིས་
ནི་སྡུག་དཀའ་ལས་རྒྱག་རྒྱུར་གོམས་པ་ཞིག་ཡིན་པས། འབད་པ་ལྷུར་ལེན་གྱིས་མཐུར་
ཐག་འཐེན་ཏེ་སྡུག་དཀའ་ལས་རྒྱག་པ་དང་། སྡུག་དཀའ་ལས་རྒྱག་རྒྱུར་འགོར་རྐྱེན་མ་
བཟོས་ཕྱིན། བྱ་བ་གང་དང་གང་ལ་ཡང་ཁོ་གཉིས་ཀྱིས་དོ་ཁུར་མི་བྱེད་ཅིང་། མཐུར་ཐག་
མ་འཛིངས་ན་གཤིས་རྒྱུད་འཇམ་པའི་བྷེལ་ལིས་འགོ་པ་བྱས་ན་ཡང་བསམ་འཆར་མེད་
པ་རེད། འོན་ཏེ་རུ་ཁག་ནང་གི་ཁྱི་གཞན་ཚོ་ནི་ཟི་བྷི་ཚེའི་མཐའ་མའི་དུས་སུ་ཚུལ་ལས་
འདས་པར་གྱུར་པས། ད་ཆ་པཱ་ཁེས་ཁོ་ཚོར་སྒྲིག་ཁྲིམས་དག་ཐེར་བྱས་ཏེ་ཁོ་ཚོ་ཧང་སང་
བ་བཟོ་དགོས་པ་རེད།
ཕད་ཁེས་མཐུར་ཐག་འཐེན་དུས་པཱ་ཁེའི་རྗེས་སུ་དམ་པོར་འབྱར་ཏེ་འདེད་མཁན་
དང་སྐུལ་མཁན་མེད་ཕྱིན། ཁོས་ནུས་ཤུགས་ཐོལ་པ་ཕྲ་མོ་ཙམ་ཡང་འདོན་བགྱི་མེད་པ་
རེད། ཁོས་སྒྱིད་ལུག་བྱས་རྐྱེན་གང་མགྱོགས་ཆད་གཅོད་ཡང་ཡང་འཁེལ་ནས། ཉི་མ་
གཅིག་མ་སོང་གོང་ལ་ཁོས་སྐྱེས་པ་ནས་བཟུང་བའི་ཤེད་ཤུགས་ཆེ་ཤོས་བཏོན། ཉིན་དང་
པོར་སྒར་ཕབ་རྗེས། གཤིས་ཀ་ཁྱད་མཚར་བའི་འཇོ་ཟེར་མཁན་དེ་ལ་བསླབ་འདོམས་ཚ་
ནན་ཐེངས་གཅིག་བྱས་པ་དེ་ནི་ཟི་བྷི་ཚེས་བསྒྲུབ་ཐུབ་མྱོང་མེད་པའི་དོན་ཞིག་རེད། པཱ་
ཁེས་རང་ཉིད་ཀྱི་གཟུགས་སྟོབས་ཆེ་བར་བརྟེན་ནས་འཇོ་དབུགས་འབྱིན་མི་ཐུབ་པ་
བཟོས་པས། ཁོས་ཡང་བསྐྱར་ངུ་འབོད་མི་བྱེད་པར་ཁོ་ལ་ཞུ་བ་ཁ་མེད་སྣ་མེད་ཕུལ།
རུ་ཁག་ཧྲིལ་པོ་གང་མགྱོགས་སྒྲ་དབྱངས་གཅིག་འགྱུར་བྱུང་སྟེ། དེ་སྔའི་མཐུན་སྒྲིལ་
སླར་གསོ་བྱུང་བ་དང་། ཚང་མས་མཐུར་ཐག་འདྲུད་བཞིན་དུ་གོམ་སྟབས་གཅིག་འགྱུར་
ཡོང་བ་བྱས། འཁྱགས་ཤུད་རྦབ་ཆུར་སླེབས་རྗེས་སླར་ཡང་དི་ཁེ་དང་ཁུ་ནཱ་ཟེར་བའི་ཧ་སེ་
ཀིའི་ཁྱི་གཉིས་ཡོང་བ་དང་། པཱ་ཁེས་ཁོ་གཉིས་བཏུལ་བའི་མྱུར་ཚད་ལ་ཧྥོ་རན་སོ་སི་ཧང་
ནག་པོ་སངས།
ཁོས “པཱ་ཁེ་ལྟ་བུའི་ཁྱི་འདི་འདྲ་མཐོང་མྱོང་རྩ་བ་རང་ནས་མེད” ཅེས་དང་། “མཐོང་
མྱོང་རྩ་བ་རང་ནས་མེད། ཨ་མའི་རོ། ཁོ་ལ་གསེར་སྲང་སྟོང་ཕྲག་གཅིག་རི་བ་འདུག ཁྱེད་
ཀྱིས་གསུངས་ན་ཨེ་རེད། ཕེ་རའོ་ལགས” ཞེས་སྐད་ཅོར་བརྒྱབ།
ཕེ་རའོ་ཡིས་མགོ་བོ་ལྕོག་ལྕོག་བྱས། ཁོ་པའི་མདུན་བསྐྱོད་མྱུར་ཚད་ཀྱིས་ཟིན་ཐོ་
ལས་བརྒལ་ཟིན་པ་མ་ཟད། ཉིན་རེ་ལས་ཉིན་རེར་ཇེ་མགྱོགས་སུ་ཕྱིན། གངས་ལམ་སྲ་
ཞིང་མཁྲེགས་པས་ཤིན་ཏུ་ལེགས། ཉེ་ཆར་ཁ་བ་མ་བབས་པས། ཁོ་ཚོས་ཤེད་ཤུགས་མི་
ཉུང་བ་གྲོན་ཆུང་ཐུབ། གནམ་གཤིས་ཀྱང་གྲང་མོ་དེ་ཙམ་མེད་པར། དྲོད་ཚད་ཀླད་ཀོར་
འོག་གི་ཏུའུ་ལྔ་བཅུ་ནས་ཆག་མཚམས་ཆད་དེ་ལམ་ཧྲིལ་པོར་དེ་འདྲ་རང་བྱུང་བ་རེད།
མི་གཉིས་པོས་གངས་གྲུ་གཏོང་རྒྱུ་དང་ལམ་ལ་རྒྱུགས་རྒྱུ་རེས་མོས་བྱེད་ཀྱིན་བྱས་པ་
དང་། ཁྱིའི་རུ་ཁག་གིས་སྐབས་སྐབས་སུ་ངལ་གསོ་ཕྲན་བུ་བྱེད་པ་ཕུད། འཕུར་བསྐྱོད་
བྱེད་མཚམས་མི་འཇོག་གོ །
དབྱིན་ལེ་སུམ་ཅུ་ཅན་གྱི་གཙང་པོ་ཧ་ལམ་སྲ་བར་འཁྱགས་པས། དེ་སྔ་ཚུར་ཡོང་
དུས་ལམ་དུམ་བུ་དེར་ཁོ་ཚོས་ཉིན་བཅུ་རྒྱུགས་ན་ཡང་ད་རེས་ཉིན་གཅིག་ལས་འགོར་
མེད། ཁོ་ཚོས་དེ་སྔར་དབུགས་ཐེངས་གཅིག་ལ་པཱར་ཅེ་མཚེའུའི་ངོགས་ནས་རྟ་དཀར་
རྦབ་ཆུ་བར་དབྱིན་ལེ་དྲུག་ཅུ་འཕུར་བསྐྱོད་བྱེད་མྱོང་བ་རེད། མར་ཤེ་དང་། དཱ་ཀི་སེ་དང་།
བྷད་ནེ་ཐེ་བཅས་དབྱིན་ལེ་བདུན་ཅུ་ཡོད་པའི་རྒྱུན་ལྡན་གྱི་མཚེའུའི་ཁུལ་གྱི་དཀྱིལ་ནས་
གཤོགས་དུས། གངས་གྲུས་འཕུར་བསྐྱོད་བྱེད་པས་ན། མིས་ཐག་པར་འཇུས་ཏེ་གངས་གྲུས་
འདྲུད་བཞིན་དུ་འགྲོ་རྒྱུར་ཟད། གཟའ་འཁོར་གཉིས་པའི་མཐའ་མཇུག་གི་དགོང་མོ་ཞིག་
ལ་ཁོ་ཚོས་ལུང་མདོ་དཀར་པོ་བརྒལ་ཏེ། གཟར་ཐུར་ལ་བཤར་ནས་མྱུར་བསྐྱོད་བྱེད་དུས།
ཟི་ཀག་ཝེ་གྲོང་རྡལ་དང་མཚོ་གྲུའི་སྟེང་གི་གློག་སྒྲོན་ཁོ་ཚོའི་རྐང་འོག་ན་ཡོད།
དེ་ནི་ཟིན་ཐོ་གསར་པ་བཏོད་པའི་བཤུལ་ལམ་ཞིག་རེད། ཉི་མ་བཅུ་བཞིའི་ནང་དུ་
ཉིན་ལྟར་ཆ་སྙོམས་བྱས་ན་དབྱིན་ལེ་བཞི་བཅུ་རེ་བསྐྱོད་པ་རེད། ཉིན་གསུམ་བསྟུད་མར་
ཕེ་རའོ་དང་ཧྥོ་རན་སོ་སིས་སྤོབས་སེམས་ཆེན་པོས་ཟི་ཀག་ཝེ་གྲོང་རྡལ་གྱི་ཁྲོམ་ལམ་དུ་
འཁྱམས་མྱུལ་བྱས་ཤིང་། ཁོ་གཉིས་ཆང་འཐུང་བར་འབོད་མཁན་འཚང་ཁ་ཤིག་ཤིག་བྱུང་
བ་རེད། ཁྱི་རྫི་དང་ཁལ་རྒྱབ་ཀྱིས་ཐེམ་པ་ཟད་ཟད་ཡོང་ནས་ཁྱིའི་རུ་ཁག་ལ་བསྔགས་
བརྗོད་ཡང་ཡང་བྱས། རྗེས་སུ་ནུབ་ངོས་ཀྱི་མི་ངན་གསུམ་བཞི་ཞིག་གིས་གྲོང་རྡལ་ནང་
འཕྲོག་བཅོམ་བྱས་པ་ལམ་དུ་མ་ལྷོངས་པར། ཉེས་རྡུང་འཁེལ་ནས་ལུས་པོ་ཁྲོལ་ཚགས་ཀྱི་
མིག་ནང་བཞིན་བཟོས་པ་ན། མང་ཚོགས་ཀྱི་སྤྲོ་བ་དེ་གཞི་ནས་ཁ་ཕྱོགས་བསྒྱུར་བ་དང་།
དེ་རྗེས་གཞུང་གི་བཀའ་འབྱོར་བ་རེད། ཧྥོ་རན་སོ་སིས་པཱ་ཁེ་གམ་དུ་བོས་ནས་ཁོ་ལ་
འཐམས་ཤིང་མིག་ཆུ་བཞུར། དེ་ནས་བཟུང་སྟེ། པཱ་ཁེས་ཧྥོ་རན་སོ་སི་དང་ཕེ་རའོ་གཉིས་
ཡང་བསྐྱར་མ་མཐོང་ཞིང་། མི་གཞན་དང་འདྲ་བར། ཁོ་གཉིས་པཱ་ཁེའི་འཚོ་བའི་འཁོར་
རྒྱ་དང་གཏན་དུ་བྲལ་བ་རེད།
སེ་ཀ་ལན་ཌེའི་ཀོ་ཀོ་གཡག་གཅིག་གིས་པཱ་ཁེ་དང་ཁོའི་རུ་གྲོགས་རྩིས་ལེན་བདག་
སྤྲོད་བྱས། ཁོ་ཚོ་ཁྱིའི་རུ་ཁག་གཞན་དག་བཅུ་གྲངས་ཁ་ཤས་དང་མཉམ་དུ་དྷོ་སན་ལ་ལོག་
པའི་དཀའ་ཚེགས་ཆེ་བའི་ལམ་ལ་ཞུགས། ད་ཐེངས་ནི་ཉིན་ཐོག་ཉིན་བརྩེགས་ཀྱི་ངལ་
ལས་དང་གངས་གྲུ་ལྕི་པོ་ཁོ་ན་ལས་གོམ་སྟབས་ཡང་མོ་མེད་ལ་ཟིན་ཐོ་མེད། དེ་ནི་ཡིག་
སྐྱེལ་གངས་གྲུ་ཞིག་ཡིན་པ་དེས་གླིང་སྣེ་བྱང་མའི་གྲིབ་ནག་གི་ཁྲོད་དུ་གསེར་འཚོལ་
མཁན་ཚོར་ཕྱི་ཕྱོགས་ཀྱི་འཕྲིན་ཡིག་སྐྱེལ་དགོས་པ་རེད།
མ་གཞི་པཱ་ཁེ་ལས་ཀ་དེར་དགའ་པོ་མེད་ན་ཡང་ཁོས་དྷེ་ཧྥུ་དང་སོའོ་ལེག་སི་ལྟ་བུའི་
སྤོབས་སེམས་འཆང་བཞིན་དུ་སྔར་བཞིན་ལས་ཀ་ཚགས་སུ་ཚུད་པ་བྱེད་པ་དང་དུས་
མཚུངས་སུ། རུ་གྲོགས་ཚོར་སྤོབས་སེམས་དེ་ལྟ་ཡོད་མེད་ལ་མ་ལྟོས་པར། པཱ་ཁེས་ཁོ་ཚོར་
རང་འགན་གཙང་སྒྲུབ་བྱེད་པར་སྐུལ་འདེད་བྱེད། དེ་ནི་འཕྲུལ་ཆས་དང་འདྲ་བར་སྔར་
ལམ་འགྱུར་མེད་ངང་ཉིན་རེ་བཞིན་དུ་སྐོར་བ་གཅིག་པ་གཅིག་རྐྱང་རང་བསྐོར་དགོས་
པའི་འཚོ་བ་ཆོ་མེད་ཅིག་རེད། ཉིན་ལྟར་གྱི་ཞོགས་པ་དུས་ཐོག་ཏུ་ཡར་ལ་ལངས་ནས་མེ་
ཁ་གསོ་བ་དང་ཞོགས་ཟས་ཟོས་རྗེས། ལ་ལས་སྒར་ཆས་སྡོག་པ་དང་ལ་ལས་ཁྱི་སྒྲོག་ཅིང་།
མཚན་མུན་ཡོལ་ནས་སྐྱ་རེངས་འཆར་དུས། ཁོ་ཚོ་ལམ་ལ་ཞུགས་ནས་ཆུ་ཚོད་གཅིག་
སོང་ཟིན། མཚན་མོ་ཟིན་ཚེ་སྔོན་ལ་སྒར་རྒྱག་པ་སྟེ། ལ་ལས་གུར་ཕུབ་པ་དང་། ལ་ལས་
བུད་ཤིང་འཐུ་ཞིང་། ཐང་ཤིང་གི་ཡལ་ག་འདྲ་བཅད་ནས་ལོག་ཡོང་སྟེ་ཉལ་ས་བཟོ་བར་
བྱེད་ལ། ལ་ལས་ད་དུང་ཆུ་བླངས་ནས་ཟས་བཟོ་བ་མ་ཟད། ཁྱི་ལྟོ་ཡང་སྟེར་བར་བྱེད།
ཁྱིའི་ངོས་ནས་བཤད་ན། དེ་ནི་ཉིན་གཅིག་གི་མཛད་སྒོ་ཆེན་མོ་ཞིག་ཡིན་པས། ཉ་ཤ་ཟོས་
ཟིན་རྗེས་སུ་ཁྱི་གཞན་དག་བཙལ་ནས་འཆམ་འཆམ་ཆུ་ཚོད་ཁ་ཤས་བྱས་ན་ཡང་སྡུག་རྒྱུ་
མེད་པ་རེད། དེ་གར་ཁྱི་བརྒྱ་ལྷག་ཙམ་ཡོད། མ་གཞི་འཐབ་འཛིང་དྲག་པོ་ཐེངས་ཁ་ཤས་
ལངས་མྱོང་ཡང་། པཱ་ཁེ་འཐབ་ཐེངས་གསུམ་ལ་རྒྱལ་པོར་གྱུར་ཏེ། ཁོས་ཁ་བགྲད་ཙམ་དང་
སྤུ་གཟེངས་ཙམ་བྱས་ཚེ། ཁྱི་གཞན་ཀུན་གྱིས་ཕྱིར་ཤིག་བརྒྱབ་ནས་གདོང་གཏུག་མ་ཡོང་
བ་བྱེད་པ་རེད།
གཅིག་བྱས་ན་པཱ་ཁེ་དགའ་ཤོས་ནི་མེ་ཡི་འཁྲིས་སུ་ཉལ་ཏེ། རྐང་པ་ལུས་ཀྱི་འོག་ཏུ་
བཅུག་པ་དང་། ལག་པ་འདྲོང་བར་བརྐྱངས་ཏེ། མགོ་བོ་བཏེགས་ནས་མིག་གཉིས་ཀྱིས་
མེ་ལྕེར་ཅེར་ལྟ་བྱེད་པ་དང་། བླ་འཁྱར་བ་བཞིན་དུ་མིག་ཟུམ་ཟུམ་བྱེད་རྒྱུ་དེ་ཡིན་པ་ཡང་
སྲིད། སྐབས་རེར་ཁོས་ག་ལཱ་ར་གཞོང་སའི་ཁྲིམས་དཔོན་མེ་ལེར་ཁྱིམ་གྱི་ཁང་པ་ཆེན་པོ་
དེ་དྲན་པ་དང་། ཨར་འདམ་གྱི་རྐྱལ་རྫིང་དྲན་ཞིང་། མེག་སི་ཁའི་ཁྱི་རྒྱུད་ཡིན་པ་འཇམ་
རིལ་ཨེ་ཙ་བྷེལ་དང་ལྗར་པན་གྱི་ཁྱི་ཨབ་སོག་ཨ་ཅེ་འདྲ་པོ་དེ་དྲན་བགྱི་ཡོད་ན་ཡང་། ཁོས་
དེ་བས་དྲན་ཆེ་བ་ནི་མི་ཕོ་གོས་དམར་ཅན་དང་། ཁོ་ལིའི་ཤི་ཚུལ་དང་། ཟི་བྷི་ཚེ་དང་དྲག་
འཐབ་བྱས་ཚུལ་བཅས་ཡིན་ཞིང་། ཟ་མྱོང་བ་དང་ཟ་རྒྱུར་དགའ་བའི་ཞིམ་ཟས་དེ་ཚོ་དྲན་
བགྱི་ཡོད་པ་རེད། ཁོས་ཕ་ཡུལ་དྲན་པ་མ་ཡིན་པར། ཉི་འོད་འཇམ་པའི་ཡུལ་དེ་ནི་ཤུལ་
ཐག་རིང་ལ་རབ་རིབ་ཏུ་སྣང་བས། ཕྱིར་དྲན་དེ་ཚོས་སེམས་པ་གཡོ་བར་མི་ནུས་སོ། །ཡིད་
དབང་དེ་བས་འཕྲོག་ནུས་དང་ལྡན་པ་ནི་རྒྱུད་འཁྲིལ་གྱི་དྲན་ཤེས་དེ་ཚོ་ཡིན་པ་སྟེ། མཐོང་
མྱོང་ཡེ་ནས་མེད་པའི་དངོས་པོ་དེ་ཚོར་རྒྱུས་མངའ་ཡོད་སྣང་འཆར་བར་བྱེད་པ་དང་།
བོར་སྟོར་དུ་སོང་བའི་ལྷན་སྐྱེས་ཀྱི་ནུས་པས(ལྷན་སྐྱེས་ཀྱི་ནུས་པ་ཞེས་པ་ནི་མེས་པོར་
བཅངས་པའི་དྲན་ཤེས་དེ་གོམས་གཤིས་ལ་འགྱུར་བར་ཟེར་བ་ཙམ་མོ། །)ཁོའི་ལུས་སླར་
ཡང་སོས་པར་གྱུར།
སྐབས་རེར་ཁོ་མེ་ཕུང་གི་གམ་དུ་འཁུམས་ནས་བསྡད་དེ་བླ་འཁྱར་བ་བཞིན་དུ་མིག་
ཟུམ་ཟུམ་བྱེད་པ་དང་། མེ་ལྕེ་དེ་ནི་མེ་ཀོང་གཞན་ཞིག་གི་སྟེང་ནས་མཆོང་རྒྱུག་བྱས་པ་
ལྟར་དུ་སྣང་ལ། ཁོ་རང་ཡང་མེ་ཀོང་དེའི་གམ་དུ་འཁུམས་ནས་ཡོད་སྣང་འཆར། ཁོས་མི་
གཞན་ཞིག་མཐོང་བ་སྟེ། སེ་ཀ་ལན་ཊེའི་ཀོ་ཀོ་གཡག་དེ་དང་མི་འདྲ་བའི་མི་ཞིག་གིས་
ལྟོ་སྐོལ་བཞིན་ཡོད་པ་མཐོང་། མི་དེའི་རྐང་པ་ཐུང་ཞིང་ལག་པ་རིང་བ་དང་། ཤ་རྒོད་ནི་
ཟླུམ་ཞིང་རྒྱས་ལ་འབུར་བ་དེ་འདྲ་མ་ཡིན་པར་དམ་ལ་འབར་རི་འབུར་རི་ཡིན་པ་རེད།
མི་དེའི་སྐྲ་ལོ་ཤིན་ཏུ་ནས་རིང་བ་འཛིངས་ནས་རལ་པ་ཆགས་ཡོད་པ་དང་། མིག་ཐོད་ཀྱི་
དཔྲལ་བ་གསེག་རྒྱབ་ལ་འཁུམས་ནས་སྐྲ་མཚམས་བར་ཐད་ཀར་ཟུག་ནས་ཡོད། ཁོའི་ཁ་
ནས་སྐད་ཁྱད་མཚར་པོ་སྒྲོག་པ་དང་། མུན་ཁུང་གི་ཕྱོགས་ལ་ལྟ་ཙམ་ལྟ་ཙམ་ཡང་ཡང་
བྱེད་པ་ནི་ཁོ་པ་མུན་ནག་ལ་ཤིན་ཏུ་ནས་སྐྲག་བགྱི་ཡོད་པ་ལྟར་དུ་སྣང་། ཁོའི་ལག་ངར་
རིང་བས་པུས་མོ་ལས་བརྒལ་བ་དང་། ལག་པར་བཟུང་བའི་དབྱུག་པའི་རྩེ་ན་རྡོ་རིལ་
ལྗིད་ཏིག་ཏིག་གཅིག་བསྡམས་ནས་ཡོད། ཁོའི་ལུས་སྟོད་གཅེར་བུ་ཡིན་ཞིང་། དུ་བས་
འཚོས་ལ་མེ་ཡིས་འཚིགས་པའི་རི་དྭགས་ཀྱི་པགས་པ་ཧྲུལ་ཧྲུལ་དུ་འཐོར་ནས་བལྟ་
ཉན་མེད་པ་ཞིག་སྐེད་རྒྱབ་ཏུ་གྱོན་པ་དང་། ལུས་ལ་སྤུ་མང་ཞིང་། བྲང་དང་། ཕྲག་པ་
དང་། ཡན་ལག་བཞིའི་ཕྱི་ངོས་བཅས་སུ་བ་སྤུ་ལྷག་ཏུ་མཐུག་པོ་ཡོད། ཁོས་ལུས་འདྲོང་
བར་འགྲེང་མི་ཐུབ་པར། ཨོང་གོང་ཡན་མདུན་ལ་བསྣར་བ་དང་། པུས་མོ་གུག་ཅིང་།
ཁོའི་ལུས་ལ་ཞི་མི་དང་འདྲ་བའི་ངོ་མཚར་ལྡེམ་གཤིས་ལྡན་པ་དེ་ནི་ལྡོག་འཕར་གྱི་ནུས་
པ་ཡིན་ཞེས་བཤད་ཆོག ཁོས་ཉེན་ཟོན་ཧ་ཅང་ཆེན་པོ་བྱེད་ཅིང་། གཟུགས་ཅན་དང་
གཟུགས་མེད་ཡིན་པའི་བྱ་དངོས་འཇིགས་རུང་གི་ཁྲོད་དུ་རྟག་པར་སྡོད་མཁན་ཀུན་ནི་
དེ་འདྲ་རང་རེད།
སྐབས་རེར་མི་སྤུ་སོབ་སོབ་དེས་མགོ་བོ་བརླ་གཉིས་ཀྱི་གསེང་དུ་བཅུག་སྟེ་ཙོག་པུར་
གཉིད་ཁུག་བགྱི་ཡོད། དེ་དུས་ཁོའི་གྲུ་མོ་པུས་མོར་བཀར་ཏེ། ལག་པ་གཉིས་ཀྱིས་མགོ་བོ་
བཀབ་པ་ནི་ལག་ངར་སྤུ་སོབ་སོབ་ཀྱིས་ཆར་འགོག་རླུང་སྐྱོབ་བྱེད་པ་དང་འདྲའོ། །ཉི་འོད་
འཕྲོ་མི་ཐུབ་པའི་ས་ཆར་མུན་ནག་གིས་ཕྱོགས་བཞི་ནས་འཐིབས་ཡོང་བ་དང་། པཱ་ཁེས་
སོལ་མེ་ཐ་རེ་ཐོ་རེ་མཐོང་ཞིང་། མེ་སྟག་གཉིས་རེ་མཉམ་དུ་འདུས་ནས་ཡོད་པར་མ་ཟད།
གཉིས་རེ་ཁོ་ན་མཉམ་དུ་འདུ་བ་དེ་ནི་མི་ཤ་ཟ་མཁན་གཅན་གཟན་གྱི་མིག་ཡིན་པ་ཁོས་
ཤེས། ཁོ་ཚོའི་ལུས་ཀྱིས་སྡོང་ཕྲན་ནགས་རྫོབ་ཀྱི་དཀྱིལ་ནས་གཤོག་སྐབས་གྲག་པའི་རྡིག་
ཆོམ་གྱི་སྒྲ་དང་། མཚན་མུན་གྱི་ཁྲོད་དུ་ཁོ་ཚོས་ད་དུང་འུར་སྒྲ་དང་ལྡིར་སྒྲ་སྒྲོག་པ་ཁོ་ཡིས་
ཐོས། པཱ་ཁེས་ཉོབ་པའི་མིག་གིས་མེ་ལྕེར་ལྟ་ཙམ་བྱས་ནས། ཡུ་ཁོན་གཙང་ངོགས་སུ་བླ་
འཁྱར་བ་ལྟར་བྱེད་སྐབས། སྐད་སྒྲ་དང་སྣང་ཚུལ་དེ་ཚོས་ཁོའི་སྤུའི་ཉག་མ་རེ་རེ་བཞིན་དུ་
སྒལ་པ་ནས་མཇིང་པ་དང་ཕྲག་གོང་གི་བར་དུ་ལངས། པཱ་ཁེས་བསྒོམ་ཅི་ཐུབ་བྱས་པའི་ངུ་
ཤུམ་གྱི་སྒྲ་དམའ་པོ་སྒྲོག་པའམ། ཡང་ན་ཁ་རོག་ལ་ངུ་ཤུབ་རྒྱག་པ་རེད། དེ་དུས་སེ་ཀ་ལན་
ཌེའི་ཀོ་ཀོ་གཡག་དེས་ཁོ་ལ་གཏད་ནས། “ཀྱེ། པཱ་ཁེ། མལ་ལས་ལོངས་ཤིག” ཅེས་འབོད་
པར་བྱེད། འཇིག་རྟེན་གཞན་དེ་ཡལ་བ་དང་། འཇིག་རྟེན་ངོ་མ་མིག་ངོར་ཡང་བསྐྱར་
མངོན། ཁོ་ཡར་ལ་ལངས་ཏེ་ཨ་སྟོང་ཞིག་དང་རྙོང་ཤད་ཅིག་རྒྱག་པ་ནི་གཉིད་ལས་སད་
ཚར་ཙམ་ཡིན་པ་དང་འདྲའོ། །
ཁོ་ཚོས་ཡིག་སྐྱེལ་གངས་གྲུ་འདྲུད་བཞིན་དུ་དཀའ་ཚེགས་ཆེན་པོས་མདུན་བསྐྱོད་
བྱས་ཤིང་། ལས་ཀ་ལྕི་པོས་ཁོ་ཚོའི་ཤེད་ཤུགས་ཡོངས་སུ་ཟད་པར་གྱུར། དྷོ་སན་ལ་འབྱོར་
དུས། ཁོ་ཚོ་ཚང་མ་ཤ་ཇེ་རིད་དུ་ཕྱིན་ནས་ལུས་ཟུངས་ཤིན་ཏུ་ཞན་པས། དངོས་འབྲེལ་
བྱས་ན་ངལ་གསོ་དང་དག་ཐེར་ཉིན་བཅུ་བྱེད་དགོས་ངེས་ཡིན་པ་དང་། མ་མཐར་ཡང་
གཟའ་འཁོར་གཅིག་དགོས་ངེས་རེད། འོན་ཏེ་ཉིན་གཉིས་ལས་མ་ཕྱིན་པར། ཁོ་ཚོས་
སླར་ཡང་ཕྱིར་བསྐུར་བའི་སྦྲག་རྫས་འཁུར་ཏེ་པཱ་རེག་སི་ནས་ཡུ་ཁོན་གཙང་པོར་ཞུགས།
ཁྱིའི་རུ་ཁག་ནི་སྟོབས་ཟད་ཤུགས་རྫོགས་ལ་གྱུར་པ་དང་། ཁལ་རྒྱབ་ཀྱིས་ནི་འཁང་
ར་རྫོགས་རྒྱུ་མེད་པ་བྱེད། གནམ་གྱིས་ཀྱང་མགོན་སྐྱོབ་མ་བྱས་པར་ཉིན་ལྟར་ཁ་བ་
བབས། དེ་ལྟར་གངས་ལམ་སོབ་སོབ་ལ་གྱུར་པ་དང་། མིས་ཅི་ཙམ་ཕྱིན་ན་དེ་ཙམ་གྱིས་
ངལ་བས་དུབ་པར་འགྱུར་ཞིང་། ཁྱིས་ཅི་ཙམ་འཐེན་ན་དེ་ཙམ་གྱིས་ལྕི་རུ་ཕྱིན། སྟབས་
ལེགས་ནས་ཁལ་རྒྱབ་སྙིང་རྗེ་དང་ལྡན་པ་དེས་གངས་གྲུའི་ཁྱི་ལ་ལྟ་རྟོག་ཅི་ཐུབ་བྱེད།
ཉིན་ལྟར་གྱི་དགོང་མོ་སྔོན་ལ་ཁྱིར་ལྟ་རྟོག་བྱེད་པ་དང་། ཁྱིས་ཟོས་ཟིན་རྗེས་ཁལ་
རྒྱབ་ཀྱིས་གཞི་ནས་དགོང་ཟས་ཟ་ཞིང་། ཁལ་རྒྱབ་རེ་རེ་བཞིན་ཚང་མས་རང་སོ་སོའི་ཁྱིའི་
མགོ་ནས་མཇུག་བར་ལྟ་ཞིབ་ལན་རེ་བྱས་རྗེས་གཞི་ནས་ཉལ་བར་འགྲོ་བ་རེད། དེ་འདྲ་
བྱས་ན་ཡང་གང་ལྟར་ཁྱིའི་རུ་ཁག་གི་ལུས་ཟུངས་ནི་ཉམས། དགུན་ཁ་ཟིན་པ་ནས་བཟུང་
སྟེ། ཁོ་ཚོས་དབྱིན་ལེ་ཆིག་སྟོང་བརྒྱད་བརྒྱ་ཕྱིན་པ་དང་། དཀའ་ཚེགས་ཆེ་བའི་འགྲུལ་
བཞུད་ཀྱི་ལམ་ལ་སྔ་ཕྱི་བར་གསུམ་དུ་གངས་གྲུ་དྲུད་པས་ན། ཁྱི་སྟོབས་ལྡན་ཇི་འདྲ་ཞིག་
ཡིན་ན་ཡང་དབྱིན་ལེ་ཆིག་སྟོང་བརྒྱད་བརྒྱ་སྡུག་བསྲན་བྱེད་དགོས་བྱུང་ན་དངོས་གནས་
བཟོད་པར་དཀའོ། །པཱ་ཁེ་ཡང་ངལ་བས་དུབ་ཐག་ཆོད་མོད། ཁོས་རང་ཉིད་མ་འགྱེལ་བ་
བྱེད་པ་མ་ཟད། ད་དུང་རུ་ཁག་ཧྲིལ་པོས་ལས་ཀ་བྱེད་ཐུབ་པ་དང་། སྒྲིག་ཁྲིམས་བསྲུང་རྒྱུ་
ཁག་ཐེག་བྱེད་པ་རེད། བྷེལ་ལིས་ཉིན་ལྟར་མཚན་མོ་ཉལ་དུས་སྐད་རྒྱག་པ་དང་ཡང་ན་ངུ་
ཤུམ་བྱེད། འཇོ་ཡི་གཤིས་ཀ་དེ་བས་ཁྱད་མཚར་བར་གྱུར་ཅིང་། སོའོ་ལེག་སིས་མིག་ལོང་
བའི་ཕྱོགས་དེ་ཡིན་མིན་ལ་མ་ལྟོས་པར། ཁྱི་གཞན་དག་ཁོའི་འཁྲིས་ལ་ཡོང་དུ་གཏན་ནས་
འཇུག་བགྱི་མེད།
སྡུག་པོ་ཆེ་ཤོས་ནི་དྷེ་ཧྥུས་མྱངས་པ་རེད། ཁོ་ལ་ན་ཚ་ཅི་ཡོད་མི་ཤེས་པར། ཡི་མུག་
ནས་ཁོ་ན་སྡོད་པ་མ་ཟད། རྟག་པར་རླུང་སྟོན་རྒྱུར་དགའ། སྒར་འདེབས་བྱས་མ་ཉིད་དུ་
ཁོས་ལམ་སང་ཀོང་བུ་འདྲུ་བར་འགྲོ་བས་ན། ཁལ་རྒྱབ་ཀྱིས་དེ་གར་ཕྱིན་ནས་ཁོ་ལ་ཟས་
སྦྱིན་རྒྱུར་ཟད། མཐུར་ཐག་བཀྲོལ་ནས་ཉལ་བར་ཕྱིན་ཏེ། ཞོགས་པ་ལམ་ལ་ཞུགས་མ་
རན་གྱི་བར་དུ་ཁོ་ལངས་བགྱི་མེད། སྐབས་རེར་གངས་གྲུ་གློ་བུར་དུ་འགོར་བའམ་ཡང་
ན་འཁོར་ལོ་འགུལ་ནས་དྷེ་སྒུར་འབུད་འདེད་འཁེལ་ཚེ། ཟུག་རྔུ་ལྡང་ནས་སྡུག་སྐད་ཤོར
བགྱི་ཡོད། ཁལ་རྒྱབ་ཀྱིས་ཁོ་ལ་བརྟག་དཔྱད་བྱས་ཀྱང་སྐྱོན་ནི་གང་ཡང་མ་རྙེད་ཅིང་།
ཁལ་རྒྱབ་ཚང་མས་དྷེ་ཧྥུའི་ཆེད་དུ་སེམས་ཁྲལ་བྱེད། ཁོ་ཚོས་ཟས་ཟ་གིན་བགྲོ་གླེང་བྱེད་
ཀྱིན་དུ་ཉལ་ཁའི་ཐ་མག་མཇུག་ཤོས་དེ་འཐེན་དུས་ཀྱང་ད་དུང་དྷེ་ཧྥུའི་སྐོར་གླེང་བར་
བྱེད། ཉིན་ཞིག་གི་དགོང་མོ་ཁོ་ཚོས་དྷེ་ཧྥུ་ཁྱི་ཚང་ནས་མེའི་འགྲམ་དུ་འཁྲིད་དེ་མཉམ་
འདུས་ནད་བརྟག་བྱས། གནོན་ཙམ་དང་བཙིར་ཙམ་བྱས་པས་དྷེ་ཧྥུ་སྡུག་སྐད་བར་མེད་
ཤོར། ན་ཚ་ཁོག་ནང་དུ་ཡོད་ན་ཡང་རུས་པ་གང་ཞིག་ཆག་པ་གསལ་པོ་མ་ཤེས་པས་ནད་
གཞི་རྩད་མ་ཆོད།
གེ་སལ་སྒར་སར་སླེབས་རྗེས། ཁོ་པ་ལུས་ཟུངས་ཤིན་ཏུ་ནས་ཉམས་པར་གྱུར་ནས།
མཐུར་ཐག་འཐེན་དུས་བར་མེད་དུ་འགྱེལ། སེ་ཀ་ལན་ཊེའི་ཀོ་ཀོ་གཡག་དེས་གནས་
སྐབས་འགྲོ་མཚམས་འཇོག་དགོས་པའི་བཀའ་ཕབ་ནས། དྷེ་ཧྥུ་རུ་སྟར་ནས་ཕྱིར་བཏོན་ཏེ་
ཁོ་དང་ཉེ་བའི་སོའོ་ལེག་སི་བསྒྲགས། ཁོ་པས་དྷེ་ཧྥུ་ངལ་གསོ་ཙམ་བྱེད་དུ་འཇུག་བསམས་
ནས། གངས་གྲུའི་རྗེས་ནས་གང་འདོད་ལྟར་འགྲོ་རུ་བཅུག་པ་རེད། འོན་ཏེ་ནད་ཀྱིས་དེ་
ལྟར་མནར་བའི་དྷེ་ཧྥུས་ཁོ་པ་རུ་སྟར་ནས་བཏོན་པར་མ་དགའ་བ་བྱས་ཏེ། མཐུར་ཐག་
སྒྲོལ་དུས་ཁོས་ཁྲོ་སྐད་འུང་འུང་དུ་སྒྲོག་པ་དང་། ཁོས་ལས་ཞབས་ཡུན་རིང་ཞུས་པའི་
སྡོད་ས་སོའོ་ལེག་སིས་འཕྲོག་པར་ཁོ་པ་ཡིད་སྐྱོ་བ་ལ་ཚད་མེད་པ་བྱུང་ནས་ངུ་ཤུམ་བྱས།
གངས་གྲུའི་འཚོ་བར་སྤོབས་སེམས་ཡོད་རྐྱེན་ཁོ་པ་འཆི་དགོས་བྱུང་རུང་ཁྱི་གཞན་གྱིས་
རང་གི་ཚབ་བྱེད་དུ་འཇུག་མི་འདོད།
གངས་གྲུའི་འཁོར་ལོ་འགུལ་བ་དང་། དྷེ་ཧྥུས་སྡུག་བསྲན་བྱེད་བཞིན་གངས་ལམ་
མཁྲེགས་པོའི་གམ་གྱི་གངས་གསོག་སོབ་སོབ་ཀྱི་སྟེང་ནས་བསྐྱོད་པ་དང་། མཆེ་བ་བགྲད་
དེ་སོའོ་ལེག་སིར་སོ་བཏབ་ཅིང་། མཐུར་ཐག་གི་ནང་དུ་འཛུལ་ནས། ཁོ་དང་གངས་གྲུའི་
བར་དུ་འཚངས་ཏེ། སོའོ་ལེག་སི་འཁྲིས་ཀྱི་གངས་སོབ་སྟེང་དུ་སྐྲོད་ཅི་ཐུབ་བྱས། དེ་ལྟར་
བྱས་པས་ཁོ་སོ་སོར་ཟུག་གཟེར་བཏང་ནས་སྡུག་སྐད་ཤོར་ཞིང་སྡུག་བསྔལ་བཟོད་གླགས་
དང་བྲལ། ཀོ་ཀོ་གཡག་དེས་ལྕག་ཚན་གྱིས་ཁོ་པ་མཐར་སྐྲོད་གཏོང་བསམས་ཀྱང་། དྷེ་
ཧྥུས་ནི་ལྕག་ཚན་གྱི་ཧུར་སྒྲར་སྣང་མེད་ཚོར་མེད་བྱས་པས་མི་དེས་ཡང་བསྐྱར་གཞུ་བར་
སེམས་ཀྱིས་མ་བཟོད། མ་གཞི་ཁ་ཁུ་སིམ་པོའི་ངང་གངས་གྲུའི་ཕྱི་བཞིན་དུ་ཡོང་ན་ཤེད་
ཤུགས་འདོན་མི་དགོས་པ་ཡོང་མོད། དྷེ་བྷུས་དེ་ལྟར་བྱེད་མི་འདོད་པར། སྟོབས་ཟད་ཤུགས་
རྫོགས་ལ་གྱུར་ནས་ས་ལ་མ་འགྱེལ་གྱི་བར་དུ། ཁོས་གངས་གྲུའི་གཞོགས་ཀྱི་ཤིན་ཏུ་ནས་
བགྲོད་དཀའ་བའི་གངས་སོབ་ཀྱི་སྟེང་ནས་སྡུག་བསྲན་མུ་མཐུད་དེ་བྱས། དྷེ་ཧྥུ་འགྱེལ་སར་
ཉལ་ཏེ་ངུ་འབོད་བྱེད་བཞིན་དུ་གངས་གྲུ་རུ་ཁག་གི་རུ་སྟར་རིང་པོ་འཁྲིས་ནས་ཕྱིན་པར་
ལྟ་བར་བྱེད།
ཁོས་མཐའ་མའི་ཤེད་ཤུགས་ལྷག་རོ་དེ་འདོན་ཅི་ཐུབ་བྱས་ཏེ་ཡར་ལ་ལངས་ནས།
འཁྱར་རེ་འཁྱོར་རེར་གངས་གྲུའི་རུ་ཁག་གི་རྗེས་སུ་འབྲངས། གངས་གྲུ་རུ་ཁག་འགྲོ་
མཚམས་བཞག་པ་དང༌། ཁོས་སྡུག་བསྲན་བྱེད་བཞིན་གངས་གྲུ་རེ་རེ་བཞིན་གྱི་གམ་
ནས་རང་ཉིད་ཀྱི་གངས་གྲུའི་མདུན་དུ་ཕྱིན་ཏེ་སོའོ་ལེག་སི་དང་མཉམ་གཤིབས་སུ་
ལངས། ཁོའི་ཁལ་རྒྱབ་ཀྱིས་ཁ་ཡུད་ཙམ་བྲལ་ནས་རྒྱབ་ཀྱི་མིའི་སར་ཐ་མག་ལ་མེ་
སྤོར་བར་ཕྱིན་རྗེས། ལོག་ཡོང་ནས་གངས་གྲུ་བཏང༌། ཁོ་ཚོས་མདུན་བསྐྱོད་བྱེད་དུས།
མཐུར་ཐག་སྟོང་འཐེན་བྱས་པས། བློ་སེམས་མི་བདེ་བའི་ངང་ཕྱིར་མིག་གཅིག་ལྟ་དུས།
ཁྱི་ཚང་མ་ཧང་སང་བཞིན་འགྲོ་མཚམས་བཞག་པ་རེད། གངས་གྲུ་ནི་གཡོ་མེད་སྒུལ་
མེད་དུ་གནས་པས་ཁལ་རྒྱབ་ཀྱང་ཧང་སང༌། ཁོས་ལས་རོགས་བོས་ནས་ཅི་བྱས་མིན་
རྩད་གཅོད་བྱས་པས། ད་བྱེད་དུས་དྷེ་ཧྥུས་སོའོ་ལེག་སིའི་གཞོགས་གཉིས་ཀྱི་མཐུར་ཐག་
ལ་སོ་བཏབ་ནས་བཅད་དེ། རང་ཉིད་གངས་གྲུའི་མདུན་གྱི་སྡོད་ས་རྙིང་པ་དེར་ལངས་
ནས་བསྡད་ཡོད་པ་རེད།
ཁོ་དེ་གར་ལངས་ཤིང་མིག་ལས་ཞུ་བ་འཐེན་པའི་མདངས་ཤིག་མངོན། ཁལ་རྒྱབ་ནི་
བྱ་སྟངས་བྱེད་སྟངས་མ་ཤེས་པར་གྱུར། ཁོའི་ལས་རོགས་ཀྱིས་ཁྱི་གཅིག་ལས་ཀ་ཤོར་རྐྱེན
སེམས་སྡུག་གིས་ཤི་བའི་ལོ་རྒྱུས་སྐོར་གླེང་བ་དང་། ད་དུང་ཁོ་ཚོས་ཤེས་པའི་དཔེ་ཁ་ཤས་
ཕྱིར་དྲན་བྱས་པ་སྟེ། ལོ་ན་རྒས་པའམ་རྨས་སྐྱོན་འཕོག་པའི་ཁྱི་ཁ་ཤས་མཐུར་ཐག་ལས་
བཀྲོལ་མ་ཐག་ཏུ་ཤི་བ་རེད། ཁོ་ཚོས་དྷེ་བྷུ་ཡང་རིང་མིན་འཆི་རྒྱུར་ངེས་ཟིན་ན། ཁོ་པ་
མཐུར་ཐག་གི་ནང་དུ་འདོད་བློ་ཁེངས་པའི་ངང་འཆི་རུ་བཅུག་ན། དེ་ཡང་དགེ་བ་ཕྲན་
བུ་བསགས་པ་ཞིག་ཡིན་པར་འདོད། དེ་ལྟར་དྷེ་ཧྥུ་སླར་ཡང་གངས་གྲུར་བསྒྲགས་པས།
ཁོས་དེ་ལྟར་སྤོབས་སེམས་དང་ལྡན་པའི་སྒོ་ནས་མཐུར་ཐག་འགྲེངས་ཏེ་འཐེན། འོན་ཏེ་
ཁོག་ནང་དུ་གཅོང་ཞུགས་པའི་མནར་གཅོད་ཀྱིས་ཁོ་པ་རང་དབང་མེད་པར་སྐད་ངན་
ཡང་ཡང་ཤོར། ཁོ་པ་ཡང་བསྐྱར་འགྱེལ་ནས་གངས་ལམ་དུ་འདྲུད་བཞིན་ཕྱིན་པ་དང་།
ཐེངས་ཤིག་ད་དུང་གངས་གྲུའི་འོག་ཏུ་མནན་ནས་རྐང་པ་གཅིག་ཀྱང་ཆག་པ་རེད།
དྷེ་ཧྥུས་སྒར་སའི་བར་དུ་འཁྱོལ་བ་དང་། ཁལ་རྒྱབ་ཀྱིས་ཁོ་ལ་མེའི་འགྲམ་དུ་སྡོད་ས་
ཞིག་བཀོད་སྒྲིག་བྱས། ཞོགས་པ་ཁོ་ལུས་ཟུངས་ཤིན་ཏུ་ནས་ཞན་པས་ལམ་ལ་འགྲོ་མི་ཐུབ།
མཐུར་ཐག་གཡོགས་དུས་ཁོས་ཁལ་རྒྱབ་ཀྱི་གམ་དུ་གོག་བགྲོད་བྱེད་སྙམ་ནས། འདར་
སིག་སིག་ངང་ཡར་ལ་ལངས་པ་དང་སླར་འཁྱར་འཁྱོར་ངང་འགྱེལ། ཁོ་མདུན་དུ་ག་
ལེར་གོག་བགྲོད་བྱས་ཏེ་རུ་གྲོགས་ལ་མཐུར་ཐག་འདོགས་མུས་ཡིན་པའི་ཕྱོགས་སུ་ཕྱིན།
ཁོས་སྔོན་ལ་ལག་པ་བརྐྱངས་པ་དང་། དེ་ནས་གཟུགས་པོ་མདུན་ལ་འདྲུད་འཐེན་བྱས།
དེ་ནས་ཡང་བསྐྱར་ལག་པ་བརྐྱངས་པ་དང་། ཡང་བསྐྱར་ལུས་པོ་འཐེན་ཞིང་། ཐེངས་
རེར་མདུན་བསྐྱོད་དབྱིན་ཚུན་ཁ་ཤས་ལས་བྱེད་མི་ཐུབ། ཁོ་པའི་ཤེད་ཤུགས་ཡོངས་སུ་
ཟད། ཚང་མས་དྷེ་ཧྥུར་མཐའ་མའི་མིག་དེ་ལྟ་དུས། ཁོ་པ་གངས་ཀྱི་སྟེང་དུ་ཉལ་ནས་ཤི་
དབུགས་ལྷེམ་ལྷེམ་ལ་མིག་བགྲད་དེ་ཁོ་ཚོར་ལྟ་བཞིན་ཡོད། འོན་ཏེ་ཁོ་ཚོ་གཙང་འགྲམ་
གྱི་ནགས་ཚལ་ཞིག་གི་རྒྱབ་ཏུ་སླེབས་ནས། དྷེ་ཧྥུ་མི་རིག་པར་གྱུར་དུས་ཁོའི་ཉམ་ང་བའི་
འབོད་སྒྲ་ཐོས།
གངས་གྲུ་རུ་ཁག་གིས་འགྲོ་མཚམས་བཞག་པ་དང་། སེ་ཀ་ལན་ཊེའི་ཀོ་ཀོ་གཡག་
དེས་གོམ་པ་རེ་རེ་བྱས་ནས་ག་ལེར་གྱེས་ཚར་ཙམ་ཡིན་པའི་སྒར་སར་ཕྱིར་ལོག་ཅིང་།
སུས་ཀྱང་སྐད་ཆ་ཚིག་གཅིག་མ་བཤད། གང་མགྱོགས་མེ་མདའི་སྒྲ་ཞིག་གྲག་པ་དང་། མི་
དེ་རྟབ་རྟོབ་ངང་ཕྱིར་ལོག་ཡོང་། ལྕག་ཚན་གྱི་སྒྲ་ཡུག་ཅིག་གྲག་པ་དང་། དྲིལ་བུས་སིང་སྒྲ་
སྒྲོག་བཞིན་མགུར་འཐེན་ཞིང་། གངས་གྲུ་རུ་ཁག་གིས་ལམ་ཆེན་བརྒྱུད་དེ་བཤར། གཙང་
ཁའི་ཤིང་ནགས་ཡོད་ས་དེར་ད་གིན་གནས་ཚུལ་ཅི་ཞིག་བྱུང་བ་པཱ་ཁེས་ལོས་ཤེས་ལ། ཁྱི་
གཞན་ཚང་མས་ཀྱང་ཤེས་བགྱི་ཡོད་དོ། །

རབ་བྱེད་ལྔ་པ། གངས་ལམ་ངལ་བགྲོད།

དྷོ་སན་དང་བྲལ་ནས་ཉི་མ་སུམ་ཅུ་ཙམ་སོང་རྗེས། པཱ་ཁེ་དང་རོགས་ཟླ་ཚོས་ལམ་
དབྱེ་བའི་ཚྭ་མཚོའི་སྦྲག་སྐྱེལ་གངས་གྲུ་རུ་ཁག་ཟི་ཀག་ཝེ་གྲོང་རྡལ་ལ་འབྱོར། ཁོ་ཚོ་ཚང་
མ་ཤུགས་རྫོགས་སྟོབས་ཟད་ངང་ཉམ་ང་བར་གྱུར། ནམ་རྒྱུན་སྤམས་བརྒྱ་དང་བཞི་བཅུ་
ཡོད་པའི་པཱ་ཁེ་ཤ་སྤམས་ཉི་ཤུ་རྩ་ལྔ་བྲི་བ་དང་། ཁོའི་རུ་གྲོགས་ཚོ་གཟུགས་སྟོབས་ཁོ་ལས་
ཆུང་ན་ཡང་ཤ་ནི་ཁོ་ལས་ཉུང་བ་བྲི་མེད་པ་རེད། ན་བརྫུ་འདེབས་རྒྱུར་རྒོད་པའི་ཕད་ཁེས་
ཚེ་གང་སྤྲ་ལག་ཚ་པོ་བྱས་ཏེ། རྟག་པར་རྐང་པ་ཀྱོག་ཙམ་ཀྱོག་ཙམ་བྱས་ནས་བརྫུ་བག་ལ་
ཤིན་ཏུ་མཁས་ན་ཡང་ད་ཆ་དངོས་གནས་རྐང་གྱོལ་ལ་གྱུར། སོའོ་ལེག་སི་ཀྱོག་ཙམ་ཀྱོག་
ཙམ་ལ་འགྲོ་ཞིང་། དྷོ་པུའི་སོག་རུས་ལ་རྨས་སྐྱོན་ཕོག་ཡོད།
ཁོ་ཚོ་ཚང་མའི་སྡེར་མོར་ཟུག་གཟེར་བཟོད་དཀའ་བས་སུས་ཀྱང་དགའ་མཆོང་མི་
བྱེད་ཅིང་། ཁོ་ཚོའི་སྡེར་མོ་གངས་ལམ་དུ་ཤུགས་ཀྱིས་སྤོ་དུས་འདར་ནས་ལུས་པོ་ཡོངས་
ལ་ཟུག་གཟེར་ལྡང་ལ། ཉིན་གང་སོང་རྗེས་ངལ་བས་ལྡབ་འགྱུར་གྱིས་མནར། ཁོ་ཚོར་ན་
ཚ་གཞན་དག་མེད་པར་གཙོ་བོ་ངལ་བས་ཉམས་ཉེས་པར་གྱུར། དེ་ནི་ངལ་གསོ་ཆུ་ཚོད་
ཁ་ཤས་བརྒྱབ་ནས་གསོ་ཐུབ་པའི་གནས་སྐབས་ཀྱི་ངལ་དུབ་དེ་འདྲ་མ་ཡིན་པར། དཀའ་
སྒྲུབ་ཟླ་ཤས་བྱས་ནས་ཤེད་ཤུགས་ཡོད་རྒུ་རིམ་པས་ཟད་དེ་ལུས་ཟུངས་སླར་གསོ་ཐུབ་ནུས་
ཕྲ་མོ་ཙམ་ཡང་མེད་པར། ཤེད་ཤུགས་ཕྲ་མོ་ཙམ་ཡང་བསྐོང་འཐེན་མི་ཐུབ་པར་གྱུར། ཤེད་
ཤུགས་ཡོངས་རྫོགས་སྤྱད་ཟིན་ནས་ཏིལ་འབྲུ་ཙམ་ཡང་ལྷག་མེད་པ་དང་། ཤ་རྡོག་རེ་རེ་
བཞིན་དང་། རྩིབ་རུས་རྐང་རེ་རེ་བཞིན་དང་། ཕྲ་ཕུང་རེ་རེ་བཞིན་བཅས་ཚང་མ་ངལ་
བས་དུབ་ཐག་ཆོད། དེ་ཡང་དུས་ཡུན་ཟླ་བ་ལྔ་ལ་ཉེ་བའི་ནང་དུ། ཁོ་ཚོ་དབྱིན་ལེ་ཉིས་སྟོང་
ལྔ་བརྒྱ་ཕྱིན་པ་དང་། མཐའ་མཇུག་གི་དབྱིན་ལེ་ཆིག་སྟོང་བརྒྱད་བརྒྱའི་འགྲུལ་བསྐྱོད་ཀྱི་
ལམ་དུ། ཁོ་ཚོར་ངལ་གསོ་ཉི་མ་ལྔ་ལས་རག་མེད་པས་བྱས་པའོ། །ཟི་ཀག་ཝེ་གྲོང་རྡལ་ལ་
འབྱོར་དུས། ཁོ་ཚོ་དངོས་གནས་སེམས་པས་ལྕོགས་སར་ལུས་པོས་མི་ལྕོགས་པར་གྱུར་ཏེ།
ཐང་དུ་ཡང་མཐུར་ཐག་འཐེན་མི་ཐུབ་པ་དང་། ཐུར་ལ་བབས་དུས་གངས་གྲུས་རང་ཉིད་
མ་མནན་པ་བྱ་རྒྱུ་ཙམ་དུ་ཟད།
ཟི་ཀག་ཝེའི་ཁྲོམ་ལམ་དུ་ཁལ་རྒྱབ་ཀྱིས་ཨ་ཀྱོག་པ་ཀྱོག་ལ་གྱུར་པའི་ཁྱིའི་རུ་ཁག་
ལ། “རྒྱུགས་ཤིག རྐང་ཀྱོག་ཡ་ང་རྒྱུ་ཆུང་ཆུང་ཚོ” ཞེས་དང་། “ད་དུང་མཐའ་མའི་གོམ་
པ་ཁ་ཤས་སྤོས་ན། ང་རང་ཚོ་ངལ་ཉི་མ་ཁ་ཤས་གསོ་རྒྱུ་ཡོང་བགྱི་རེད། མ་རེད་པས། རེད་
ད། ངལ་གསོ་ཡག་པོ་ཉི་མ་ཁ་ཤས་བརྒྱབ་ཆོག་བགྱི་རེད” ཅེས་སེམས་གསོ་བྱས།
ཁལ་རྒྱབ་ཚང་མས་ཀྱང་ངལ་མང་ཙམ་གསོ་རྒྱུ་ཡོང་རེ་ཁོ་ན་འཆང་བཞིན་ཡོད། ཁོ་
ཚོས་ལམ་ལ་དབྱིན་ལེ་ཉིས་སྟོང་ལྔ་བརྒྱ་བསྐྱོད་རིང་ངལ་གསོ་ཉི་མ་གཉིས་ལས་རྒྱག་མྱོང་
མེད་སྟབས། ངལ་ཕྲན་བུ་གསོ་དགོས་ངེས་རེད། འོན་ཏེ་སྐྱེས་པ་མང་པོ་འདི་འདྲ་འུར་
ཟིང་ཟིང་ངང་ཁོའོ་ལོན་དྷེག་ལ་འཚང་ཁ་ཤིག་ཤིག་ངང་ཡོང་སྟེ། བུད་མེད་དང་། བྱམས་
པ་དང་། ཆུང་འདྲིས་དང་། སྙིང་ཉེ་བཅས་ཕ་ཡུལ་དུ་བཞག་ཡོད་པར་བརྟེན། སྦྲག་རྫས་ཁོ་
ན་རི་ལྟར་སྤུངས་ནས་ཡོད་ཅིང་། ད་དུང་གཞུང་ཡིག་སྣ་ཚོགས་དེ་ཚོ་ཚུད་མེད། གསར་
དུ་སླེབས་པའི་ཧ་དྷེ་སན་མཚོ་ཁུག་གི་ཁྱི་ཁྱུ་དང་ཁྱུས་ཕན་མི་ཐོགས་པར་གྱུར་པའི་ཁྱི་དེ་
ཚོའི་ཚབ་བྱས། དངུལ་དང་བསྡུར་ན་ཁྱི་ནི་བརྩི་རིན་མེད་པ་ཞིག་ཡིན་པར་བརྟེན། ཁྱི་
ཕན་མི་ཐོགས་པར་གྱུར་པ་དེ་ཚོ་བསྐྱུར་དགོས་སྟབས་ཁོ་ཚོ་བཙོངས་པ་རེད།
ཉི་མ་གསུམ་ཕྱིན་པ་དེའི་ནང་དུ་པཱ་ཁེ་དང་ཁོའི་རུ་གྲོགས་ཚོས་ལུས་པོ་ངལ་བས་ཅི་
ཙམ་དུ་དུབ་པ་དང་། ཞན་པོ་ཅི་ཙམ་ལ་གྱུར་པ་ད་གཟོད་གཞི་ནས་ཚོར། ཉིན་བཞི་པའི་
ཞོགས་པ་ཨ་རི་བ་གཉིས་ཀྱིས་ཁོ་ཚོ་ཡོ་བྱད་དང་བཅས་པ་མཉམ་དུ་ཉོས་པར་དངུལ་མང་
པོ་སྤྲོད་མི་དགོས་པ་བྱུང་བ་རེད། མི་དེ་གཉིས་ལས་འདི་པས་གཞན་དེར “ཧལ” ཞེས་
འབོད་པ་དང་། གཞན་དེས་འདི་པར “ཆར་ལོ་སི” ཞེས་འབོད། ཆར་ལོ་སི་ནི་དར་མ་
ཞིག་ཡིན་པ་དེའི་ཤ་རྩི་དཀར་བ་དང་། ཆུ་འཁོར་འཁོར་ཡིན་པའི་མིག་ཟུང་གི་མདངས་
ཉམས་ཤིང་། ཁ་སྤུ་ཟང་ཟིང་གིས་ཁེངས་པ་དེ་རྣམས་རྔམ་རྔམ་རྫིག་རྫིག་ངང་གྱེན་ལ་
འགྲེངས་པ་དེས་བཀབ་པའི་མཆུ་ནི་ཉར་ཉོར་དུ་དུད། ཧལ་ནི་ཕོ་གཞོན་ཞིག་ཡིན་པ་དེ་
ལོ་ཉི་ཤུར་སོན་མེད་ན་ཡང་ལོ་བཅུ་དགུར་སླེབས་པ་དེའི་སྐེད་པར་ཀྲུམ་མདའ་གཡོན་
འཁོར་ཅན་ཆེ་བ་དང་རྔོན་གྲི་གཅིག་བཏགས་པ་དང་། ཛ་རེ་ཛོ་རེའི་ངང་མདེའུ་ཁེངས་
པར་བཏགས། ཁོའི་ལུས་ཀྱི་ཅ་ལག་ཁྲོད་ནས་སྐེད་རགས་དེ་མངོན་ཆེ་ཤོས་ཡིན་པ་དེ་ལས་
ཁོ་ནི་ན་གཞོན་བསམ་མེད་ཅིག་ཡིན་པ་ཤེས་པར་ནུས་སོ། །མི་དེ་གཉིས་ཀ་དེ་གར་ཡོང་ན་
འཚམས་པོ་མེད་པ་མངོན་གསལ་ཧ་ཅང་དོད་པོས་ན། ཁོ་གཉིས་ཡང་སྙིང་བྱང་ཕྱོགས་སུ་
ཉེན་མཆོངས་བྱེད་པར་ཡོང་དོན་ཅི་ཡིན་སུས་ཀྱང་མི་ཤེས་སོ། །
ཁོ་ཚོས་གོང་སྒྲིག་པ་པཱ་ཁེས་ཐོས་པ་དང་། མི་དེ་དང་གཞུང་གི་མིས་དངུལ་གྲངས་ཀ་
བརྒྱབ་པར་བལྟས། ཕེ་རའོ་དང་། ཧྥོ་རན་སོ་སི་དང་། དེ་བཞིན་དེའི་གོང་གི་མི་དེ་ཚོ་དང་
འདྲ་བར། སེ་ཀ་ལན་ཊེའི་ཀོ་ཀོ་གཡག་དེ་དང་སྦྲག་སྐྱེལ་གངས་གྲུའི་ཁལ་རྒྱབ་དེ་ཚོ་ཁོའི་
འཚོ་བའི་འཁོར་རྒྱ་ནས་འབྲལ་རྒྱུ་ཡིན་པ་ཁོས་ཤེས། པཱ་ཁེ་དང་རུ་གྲོགས་ཚོ་སྦྱིན་བདག་
གསར་པའི་སྒར་སར་དེད་པས། དེ་གར་ནི་གང་སར་ཟང་ངེ་ཟིང་ངེ་ཡིན་པ་མཐོང་། གུར་
ནི་ཕྱེད་ཀ་ལས་བསླངས་མེད་པ་དང་། ཕོར་པ་ནི་བཀྲུས་མེད་ཅིང་། ཅ་ལག་ནི་གྲ་སྒྲིག་པ་
སྣ་གཅིག་ཀྱང་མེད། ད་དུང་བུད་མེད་གཅིག་ཡོད་པ་དེ་ལ་སྐྱེས་པ་དེ་གཉིས་ཀྱིས “མར་སི་
དྷི་སི” ཞེས་འབོད་པ་དེ་ནི་ཆར་ལོ་སིའི་བཟའ་ཟླ་དང་ཧལ་གྱི་གཅེན་མོ་ཡིན་པས། ཁྱིམ་
ཚང་དེ་ནི་གཉེན་ཐོག་གཉེན་བརྩེགས་ཀྱི་མཉམ་ལས་ཁྱིམ་ཞིག་རེད།
ཁོ་ཚོས་གུར་བཤིག་ནས་གངས་གྲུར་འཇུག་དུས་པཱ་ཁེས་གམ་ནས་ལྟ་བཞིན་དུ་
དངོས་གནས་ཁོ་ཚོའི་དོན་དུ་སེམས་ཁྲལ་ལངས། ཁོ་ཚོས་ནུས་ཤུགས་ཡོད་རྒུ་འདོན
པར་བྱེད་ཀྱང་ལག་རྩལ་ནི་ཤིན་ཏུ་ནས་ཞན། གུར་དེ་གོང་བུ་ཆེན་པོ་ཞིག་ཏུ་བསྒྲིལ་ནས་
ལེགས་པར་བསྒྲིལ་བའི་གུར་ལས་ཉིས་འགྱུར་གྱིས་བོང་ཆེ་བ་ཆགས། ལྕགས་དཀར་གྱི་ཟ་
སྣོད་འཐུང་ཆས་དེ་ཚོ་བཀྲུ་ཙམ་ཡང་མ་བྱས་པར་ཐུམ་སྒྲིལ་བརྒྱབ། མར་སི་ངྷི་སིས་ལབ་
ལོབ་རྫོགས་རྒྱུ་མེད་པ་བཤད་ནས་སྐྱེས་པ་གཉིས་ལ་ཇུས་བར་མེད་བཏོན་ཏེ་ཟིང་སློང་བར་
བྱེད། ཁོ་གཉིས་ཀྱིས་གྱོན་གོས་བླུགས་པའི་ཕད་སྒྱེ་དེ་གངས་གྲུའི་མདུན་ངོས་སུ་བཅུག་
པས། མོས་ཡིན་ཅིག་རྒྱབ་ཏུ་འཇོག་དགོས་ཡོད་ཅེས་ཨུ་ཚུགས་བརྒྱབ། ཁོ་གཉིས་ཀྱིས་
དངོས་གནས་རྒྱབ་ཏུ་བཞག་སྟེ། དེའི་སྟེང་དུ་ཕད་སྒྱེ་མི་ཉུང་བ་མནན་པ་ན། མོས་ཅ་ལག་
ཁ་ཤས་བླུགས་རྒྱུར་ལུས་པ་ཤེས་པ་དེ་ཚོ་ཡིན་ཅིག་ཕད་ཁོག་དེ་རང་གི་ནང་དུ་འཇུག་
དགོས་ཡོད་ཅེས་ཨུ་ཚུགས་བརྒྱབ་པས་ན། ལེགས་པར་བཅུག་པའི་ཅ་ལག་ཚང་མ་ཁོ་
གཉིས་ཀྱིས་ཡང་བསྐྱར་འབེབས་རྒྱུར་ཟད།
ཉེ་འགྲམ་གྱི་གུར་ནས་སྐྱེས་པ་གསུམ་ཐོན་ཡོང་བ་དེ་ཚོས་གད་མོ་འཚེར་འཚེར་ངང་
ཕན་ཚུན་མིག་བརྡ་གཏོང་རེས་བྱེད་ཅིང་གམ་དུ་ལངས་ཏེ་ལྟད་མོ་བལྟས།
དེའི་ཁྲོད་ཀྱི་གཅིག་གིས། “གངས་གྲུ་ཡག་པོ་ཞིག་བརྒྱངས་སོང” ཞེས་དང་། “མ་
གཞི་བྱས་ན་ངས་ཁྱོད་ཚོར་ཇུས་གཏོགས་བྱེད་མི་འོས་ཀྱང་། ངས་བལྟས་ན་གུར་མ་འཁྱེར་
ན་ཡག་བགྱི་རེད” ཅེས་བཤད།
མར་སི་ངྷི་སིས་མ་ཡིན་ཡིན་མདོག་གིས་ལག་པ་གཉིས་ཡར་བརྐྱངས་ཏེ། ཧ་ལས་ཧང་
སང་ངང་དུ། “གུར་མེད་ན་ངས་ཇི་འདྲ་བྱེད་དགོས་སམ" ཞེས་སྐད་ཅོར་བརྒྱབ།
མི་དེས། “དཔྱིད་ཀ་ཤར་བས་གནམ་གཤིས་གྲང་མོ་ཡོང་བགྱི་མ་རེད” ཅེས་ལན་བཏབ།
མོས་བློ་བརྟན་འགྱུར་མེད་ཀྱི་སྒོ་ནས་མགོ་བོ་གཡུག་གཡུག་བྱས་པ་དང་། ཆར་ལོ་སི་
དང་ཧལ་གྱིས་ཁྱིམ་གཞིས་ལྷག་མ་ཕྲན་བུ་དེ་དེའུ་འབུར་ལྟ་བུའི་གངས་གྲུའི་རྩེ་མོར་བཞག
མི་དེ་ཚོའི་ཁྲོད་ཀྱི་གཅིག་གིས། “འདི་ལྟར་རྒྱུགས་བསམ་བགྱི་འདུག་གམ” ཞེས་དྲིས།
ཆར་ལོ་སིས་ཧོད་ཚ་པོའི་བཤད་ཉམས་ཀྱི་ཐོག་ནས། “ག་རེ། འགྲིག་བགྱི་མ་རེད་
དམ" ཞེས་ལྡོག་འདྲི་བྱས།
མི་དེས་ལམ་སང་གཉོམ་ཆུང་བྱས་ཏེ། “ལགས། འགྲིག་དང་འགྲིག འགྲིག་དང་
འགྲིག” ཅེས་དང་། “ང་ནི་བློ་མ་བདེ་བ་ཕྲན་བུ་བྱུང་། འོ་དེས་ཡིན། གངས་གྲུ་འདིའི་མགོ་
མཇུག་གཉིས་བར་ལ་ཡང་ལྕི་ཕྲན་བུ་ཤོར་ནས་ཡོད་པ་འདྲ” ཞེས་བཤད།
ཆར་ལོ་སིས་ཁ་ཕྱིར་སློག་ནས་ཐག་པ་དམ་པོར་སྡོམ་ཅི་ཐུབ་བྱས་ན་ཡང་གག་གེ་
གོག་གེར་སྣང་།
མི་གཞན་ཞིག་གིས་མགོ་ལྕོག་ལྡེམ་ལྡེམ་ངང་། “ཁྱི་འདི་ཚོས་ཅ་ལག་ཆེན་པོ་འདི་
རྒྱབ་ནས་དྲུད་དེ་ཉིན་གང་རྒྱུགས་ཐུབ་ངེས་རེད” ཅེས་བཤད།
ཧལ་གྱིས་གྲང་ཤུར་ཤུར་དང་མཁས་མཁས་སྙན་སྙན་ངང་། “དེ་ལོས་ཡིན” ཟེར།
ཁོས་ལག་པ་གཅིག་གིས་ཁ་ལོའི་ཡུ་བ་བཟུང་བ་དང་། ལག་པ་གཅིག་ཤོས་ཀྱིས་ལྕག་ཚན་
འཕྱར་ཏེ། “འཕྱོ་ཡེ། འཕྱོ་ཡེ། རྒྱུགས་ཤིག” ཅེས་སྨྲས།
ཁྱིའི་རུ་ཁག་གིས་བྲང་ཐག་བསྒྲེངས་ནས་ཤེད་ཀྱིས་ཡུད་ཙམ་འཐེན་རྗེས་ལྷོད་ཀྱིས་
གློད། ཁོ་ཚོས་གངས་གྲུ་སྒུལ་མ་ཐུབ།
“བྱོལ་སོང་ལེ་ལོ་ཅན་འདི་ཚོར་ངས་བཟོ་ལྟ་ཡག་པོ་ཞིག་བཟོ་བགྱི་ཡིན།” ཁོས་
ལྕག་ཚན་གྱིས་ཁྱི་ལ་ཚ་ཐག་ཆོད་གཞུ་དགོས་བསམས་ཀྱང༌། མར་སི་ངྷི་སིས་ཁོ་པ་བཀག་
ནས། “ཨ་ཙི། ཧལ་ལགས། མ་གཞུ་དང” ཞེས་སྐད་ཅོར་བརྒྱབ་པ་དང་། མོས་ལྕག་ཚན་
དམ་པོར་བཟུང་སྟེ་ཧལ་གྱི་ལག་པ་ནས་འཕྲོག་པ་རེད། “ནོར་བུ་ཚོ་ཤ་ཚ། ཁྱོད་ཀྱིས་ལམ་
བར་དུ་ཁོ་ཚོ་བཙན་འདེད་མི་བྱེད་རྒྱུ་ཁས་ངེས་པར་དུ་ལེན་དགོས་ཡོད། དེ་འདྲ་མ་བྱས་
ན་ང་མདུན་ལ་གོམ་པ་གང་ཡང་འགྲོ་བགྱི་མིན” ཞེས་བཤད།
མོའི་གཅུང་པོས་ཁྲེལ་དགོད་བྱེད་བཞིན་དུ། “ཁྱོད་ཀྱིས་དངོས་འབྲེལ་ཁྱི་ལ་གོ་ཤེས་
བྱེད་བགྱི་འདུག་ག” ཞེས་དང་། “ཁྱོད་རང་ངའི་འཁྲིས་ལ་མ་ཡོང་ཞིག ངས་ཁྱོད་ལ་ཤོད་
རྒྱུར། འདི་ཚོ་ཚང་མ་ནི་ལེ་ལོ་ཅན་ཡིན་པས། ཁོ་ཚོ་ཤེད་ཤུགས་འདོན་དུ་འཇུག་བསམས་
ན་ལྕག་ཚན་གཞུ་དགོས་རེད། ཁྱོད་རང་གཞན་ལ་དྲིས་ཤོག མི་ཕ་ཚོའི་ཁྲོད་ནས་གཅིག་
ལ་དྲིས་ཤོག” ཅེས་བཤད།
མར་སི་དྷི་སིས་བཟོ་ལྟ་སྐྱོ་མདོག་ཁ་པོའི་ངང་ཁོ་ཚོར་ལྟ་བཞིན་དུ། སྨྲ་བརྗོད་
འདས་པའི་སྙིང་རྗེའི་སེམས་ཡོངས་རྫོགས་མོའི་མཛེས་པའི་ངོ་ལས་མངོན།
མི་དེ་ཚོའི་ཁྲོད་ཀྱི་གཅིག་གིས། “ཁྱོད་ཀྱིས་དངོས་འབྲེལ་ཤེས་འདོད་དམ། ཁོ་ཚོ་ནི་
གཟུགས་པོ་སྐྱོ་བ་ལ་འདམ་བག་ནང་བཞིན་རེད་འདུག” ཅེས་དང་། “ངལ་བས་དུབ་ཐག་
ཆོད་པ་དེའི་རྐྱེན་གྱིས་རེད། ཁོ་ཚོ་ངལ་གསོ་རུ་འཇུག་དགོས་རེད" ཅེས་བཤད།
ཁ་སྤུ་སྐྱེ་རྒྱུ་ཡིན་པའི་ཧལ་གྱིས། “སྐྱག་པའི་ངལ་གསོ་ཟེར་བགྱི་ཡིན་འགྲོ” ཟེར།
ཁྱི་ལ་དེ་ལྟར་གཤེ་བས་མར་སི་ངྷི་སི་སེམས་སྡུག་ཧ་ཅང་ཆེན་པོ་སྐྱེས་ནས “ཨ་ཧོ” ཞེས་
ཚིག་གཅིག་འབོད་པར་ཐལ།
འོན་ཏེ་མོས་གང་ལྟར་ཕྱི་ནང་དབྱེ་ཤེས་པ་བྱས་ནས། ལམ་སང་མོ་རང་གི་གཅུང་པོའི་
ཕྱོགས་སུ་ལངས་ཏེ། “མི་ཕ་གིར་ཁ་ཡ་མ་བྱེད་ཅིག” ཅེས་དང་། “ཁྱོད་ཀྱིས་དེད་པ་ནི་ང་
ཚོ་སོ་སོའི་ཁྱི་ཡིན་པས། ག་འདྲ་སྒོས་དེད་ནའང་ཆོག་བགྱི་རེད” ཅེས་སེམས་ཐག་གཙང་
བཅད་ངང་བཤད།
ཧལ་གྱི་ལྕག་ཚན་སླར་ཡང་ཁྱི་ལ་གཞུས། ཁོ་ཚོས་བྲང་ཐག་བསྒྲེང་བ་དང་། སྡེར་མོས་
གངས་མཁྲེགས་པོའི་སྟེང་དུ་བྲད་བྲད་བྱས་ཤིང་ས་ལ་འབྱར་ཏེ་ཤེད་ཤུགས་ཡོད་རྒུ་བཏོན།
གངས་གྲུ་དེ་ནི་སྔར་བཞིན་ལྕགས་ཀྱི་གཡང་ཊི་རྡར་འཁོར་དང་འདྲ། ཁོ་ཚོས་དེ་འདྲ་སྒོས་
ལན་གཉིས་འཐེན་ཏེ་དེ་གར་ལངས་ནས་དབུགས་འཚང་བར་བྱེད། ལྕག་ཚན་གྱིས་
གདུག་རྩུབ་ཀྱི་ཧུར་སྒྲ་སྒྲོག་པའི་མཐའ་མར་མར་སི་དྷི་སི་སླར་ཡང་འགོག་པར་ཡོང་། མོས་
ལམ་སང་པཱ་ཁེའི་མདུན་དུ་པུས་མོ་བཙུགས་ནས་ཁོའི་མགུལ་ལ་འཁྱུད།
མོས་ཤ་ཚ་བའི་ངང་དུ “ཤ་ཚ་རྒྱུ། ནོར་བུ་ཤ་ཚ་རྒྱུ་ཚོ” ཞེས་དང་། “ཁྱོད་ཚོས་ཤེད་
ཤུགས་མི་འདོན་པ་ཅི་ཡིན། ཤེད་ཤུགས་བཏོན་ན་ལྕག་ཚན་འཁེལ་བགྱི་མ་རེད” ཅེས་
སྐད་བརྒྱབ། པཱ་ཁེ་མོ་ལ་དགའ་པོ་མེད་ན་ཡང་། མོ་ལ་བཀག་འགོག་བྱས་ན་དངོས་གནས་
བཟོད་པར་དཀའ་བ་དེ་ནི་དེ་ཉིན་གྱི་བྱ་བ་བཟོད་པར་དཀའ་བ་ཞིག་ཡིན་སྣང་འཆར།
ཟུར་ནས་ལྟ་མཁན་གྱི་ཁྲོད་ནས་མི་གཅིག་གིས་ཁ་རོག་ལ་ཡུན་རིང་བསྒོམས་རྗེས་
ད་ཆ་གཞི་ནས། “ཁྱོད་ཚོས་ག་འདྲ་བྱས་ན་ཡང་ངས་ཡ་མི་བྱེད། འོན་ཏེ་ཁྱི་འདི་ཚོའི་
ངོ་ལ་བལྟས་ནས་ངས་ཁྱོད་ཚོར་བཤད། གལ་སྲིད་གངས་གྲུ་དཀྲུག་ཙམ་དཀྲུག་ཙམ་བྱས་
ན་ཁོ་ཚོར་ཕན་ཐོགས་ཧ་ཅང་ཆེན་པོ་ཡོག་རེད། གྲུ་པང་འཁྱགས་པ་རེད། ཁ་ལོའི་ཡུ་
བས་བཀར་ནས་གཡས་གཡོན་ལ་སྐྱོམ་ཙམ་སྐྱོམ་ཙམ་དང་དཀྲུག་ཙམ་དཀྲུག་ཙམ་གྱིས
ཤིག” ཅེས་བཤད།
ཧལ་གྱིས་སླར་ཡང་ཚོད་ལྟ་ཐེངས་གསུམ་པ་བྱས། འོན་ཏེ་ད་རེས་ཁོས་ཁ་ཏར་ཉན་
ཏེ་གངས་སྟེང་དུ་འཁྱགས་པའི་གྲུ་པང་དཀྲུགས། ཤོང་ཚད་ལས་བརྒལ་བའི་གངས་གྲུ་
ལྗིད་རྫོབ་ཅན་དེ་ག་ལེར་འགུལ་བ་དང་། པཱ་ཁེ་དང་ཁོའི་རུ་གྲོགས་ཚོས་ལྕག་ཚན་ཆར་
པ་བབས་འདྲ་བཟོད་བཞིན་དུ་སྲོག་བསྡོས་ཀྱིས་འཐེན། མདུན་ཕྱོགས་ཀྱི་མཱ་བརྒྱའི་ས་ནི་
ཁྲོམ་ལམ་ལ་ཁ་ཕྱོགས་བསྒྱུར་སའི་ཀྱོག་ལམ་གཟར་བོ་ཞིག་ཡིན་པ་དེར་གངས་གྲུ་མགོ་
རྟིང་མ་ལོག་པ་བྱེད་མཁན་ཉམས་མྱོང་ཅན་ཞིག་དགོས་ཀྱང་། ཧལ་ནི་མི་དེ་འདྲ་ཞིག་མ་
རེད། ཀྱོག་སར་གངས་གྲུ་ལམ་སང་པ་ར་ལོག་ནས། ལྷག་ལྷུག་ཏུ་གྱུར་པའི་འོག་ནས་ཅ་
ལག་ཕྱེད་ཀ་གང་སར་འཐོར། ཁྱིའི་རུ་ཁག་གིས་གངས་གྲུ་འཐེན་མཚམས་མ་བཞག་པ་
རེད། ཇེ་ཡང་དུ་ཕྱིན་པའི་གངས་གྲུའི་གཞོགས་གཅིག་ས་ལ་རེག་སྟེ་རྒྱབ་ན་ཡོམ་ཡོམ་
བྱེད། ཁོ་ཚོར་མནར་གཅོད་འཁེལ་བ་དང་ཅ་ལག་ལྕི་པོ་འདི་འདྲ་འདྲུད་དགོས་བྱུང་རྐྱེན་
ཁོང་ཁྲོ་མེ་ལྟར་འབར་ཞིང་པཱ་ཁེ་ཚིག་པ་ཟོས། ཁོ་ལམ་སང་རྒྱུགས་པས་ཁྱིའི་རུ་ཁག་ཀྱང་
མཉམ་དུ་རྒྱུགས། ཧལ་གྱིས། ཝ་ཡི། ཝ་ཡི། ཞེས་སྐད་བརྒྱབ་རུང་ཁྱིས་ཁ་ཡ་ཙམ་ཡང་མ་
བྱས། ཧལ་འགྱེལ་ཏེ་གངས་གྲུས་འདྲུད་བཞིན་དུ་ཕྱིན། མགོ་རྟིང་ལོག་པའི་གངས་གྲུ་ཁོའི་
ལུས་སྟེང་ནས་མནན་ཏེ་ཕྱིན་པ་དང་། ཁྱིའི་རུ་ཁག་ཁྲོམ་ལམ་དུ་བཤར་ཞིང་། གངས་གྲུའི་
སྟེང་གི་ཅ་ལག་ལྷག་མ་ལམ་རྒྱུད་ཀྱི་གང་སར་འཐོར་ཏེ་ཟི་ཀག་ཝེ་གྲོང་རྡལ་འཁྲུག་ཐག་
ཆོད་བཟོས།
ཁྲོམ་པ་བ་སེམས་བཟང་ཅན་ཚོས་ཁྱི་འགོག་པ་དང་། གང་སར་འཐོར་བའི་ཅ་ལག་
བསྒྲུགས་པ་མ་ཟད། ཁོ་ཚོ་དྷོ་སན་ལ་འགྲོ་བསམ་བགྱི་ཡོད་ན། ཅ་ལག་ཕྱེད་ཀ་བསྐྱུར་
དགོས་པའི་སྟེང་དུ་ད་དུང་ཁྱི་ལྡབ་གཅིག་ཁ་སྣོན་རྒྱག་དགོས་པའི་ཇུས་བཏོན་པ་རེད།
ཧལ་དང་ཁོའི་གཅེན་མོ་དང་གཅེན་མོའི་ཁྱོ་བོ་བཅས་ཀྱིས་ཤིན་ཏུ་ནས་མ་འདོད་བཞིན་དུ་
ཉན་གྱིན་དང་། གུར་རྒྱག་གིན་བྱས་ཏེ་ཡོ་བྱད་རུབ་རུབ་བཟོས། ཁོ་ཚོའི་ཅ་ལག་གི་དཀྱིལ་
ནས་ཟས་ཀྲིན་ཐོན་པར་ཚང་མ་གད་མོ་ཤོར་ཏེ། ལམ་ཐག་རིང་པོར་འགྲོ་དུས་ཟས་ཀྲིན་
འཁྱེར་བ་དེ་ནི་དངོས་གནས་རྨི་ལམ་རང་ཡིན་པས་སོ། །མི་ཞིག་དགོད་ཀྱིན་དུ་རོགས་
བྱེད་པར་ཡོང་། “ཕྱེད་ཀ་ཡང་སྤྱོད་མི་ཐུབ། གུར་དང་ཐ་སྤག་དང་ཕོར་བ་ལ་སོགས་པའི་
ཅ་ལག་འདི་ཚོ་ཁྱོད་ཚོས་བྱས་ན་སུས་འདྲུད་ཐུབ་བགྱི་རེད། དཀོན་མཆོག་མཁྱེན་ནོ། །
ཁྱོད་ཚོའི་བསམ་པར་རང་ཉིད་མགྱོགས་བགྲོད་མེ་འཁོར་རྩེ་གྲའི་ནང་སྡོད་མཁན་ཡིན་
བསམས་བྱུང་ངམ།”
དེ་ལྟར་ངང་ཁོ་ཚོས་གཞི་ནས་སེམས་ཐག་བཅད་དེ་ཅ་ལག་ཐོལ་པ་རྣམས་བསྐྱུར་བ་
རེད། མར་སི་དྷི་སིའི་གྱོན་གོས་ཕད་སྒྱེ་རེ་རེ་བཞིན་གྱི་མགོ་གཞུག་སློག་སྟེ་གྱོན་གོས་སྣེ་རེ་
རེ་བཞིན་དུ་བཏོན་ཡོང་། མར་སི་དྷི་སིས་ངུ་བཤར་བརྒྱབ། མོ་སྔོན་ལ་ནམ་རྒྱུན་ལྟར་ངུས་
པ་དང་། དེ་ནས་བསྐྱུར་བའི་གྱོན་གོས་རེ་རེ་བཞིན་ལ་སོ་སོར་ངུས། མོས་ལག་པ་པུས་མོར་
བརྡབས་བཞིན་དུ་རྒྱབ་མདུན་ལ་ཡམ་ཡོམ་བྱེད་བཞིན་ཡིད་སྐྱོ་བ་ལ་ཚད་མེད་པ་བྱུང་
ནས། ཆར་ལོ་སིའི་འཛིན་གྲྭ་གཅིག་ཡོང་ནས་མོ་ལ་ཞུ་བ་འཐེན་རུང་གོམ་པ་གང་ཡང་མི་
འགྲོ་ཐག་ཆོད་ཡིན་ཟེར། མོ་མི་མཐོང་ཚད་ཀྱི་མདུན་དུ་ངུ་བ་དང་། ཅ་ལག་མཐོང་ཚད་ཀྱི་
མདུན་དུ་ངུས། མཇུག་ཏུ་མོས་མིག་ཆུ་ཕྱིས་ནས་ངུ་མཚམས་བཞག དེ་ལས་ལྡོག་སྟེ་མོ་རང་
གིས་ཅ་ལག་བསྐྱུར་བར་རྒྱུགས་ནས་ཕྱིན་ཏེ། ཅ་ལག་མེད་དུ་མི་རུང་བ་དག་ཀྱང་བསྐྱུར།
མོས་སོ་སོའི་ཅ་ལག་བསྐྱུར་ཟིན་རྗེས། བརྒྱལ་འགོང་སྙིང་ལ་ཞུགས་པ་བཞིན་དུ་སླར་ཡང་
སྐྱེས་པ་གཉིས་ཀྱི་ཅ་ལག་བསྐྱུར་བར་ཕྱིན།
གཙང་ཕྱག་བྱས་ཟིན་རྗེས། ཁོ་ཚོའི་གངས་གྲུ་ཕྱེད་ཀ་ཡང་དུ་ཕྱིན་ན་ཡང་གང་ལྟར་ད་
དུང་ལྕི་ཐག་ཆོད་ཡོད། ཆར་ལོ་སི་དང་ཧལ་གཉིས་དེ་ཉིན་དགོང་མོ་ཕྱི་ལ་ཕྱིན་ནས་ཡུལ་
གཞན་གྱི་ཁྱི་དྲུག་ཉོས་པའི་སྟེང་དུ། རུ་ཁག་ནང་གི་ཐོག་མའི་ཁྱི་དྲུག་དང་། ཟིན་ཐོ་བཏོད་
པའི་ལྗོངས་རྒྱུ་ཐེངས་དེར་འཁྱགས་ཤུད་རྦབ་ཆུ་བརྒྱུད་ནས་འགྲོ་སྐབས་ཉོས་པའི་དི་ཁེ་
དང་ཁུ་ནཱ་གཉིས་བཅས་བསྣན་པས། ཁྱིའི་རུ་ཁག་ཁྱི་བཅུ་བཞིའི་བར་རྒྱ་བསྐྱེད་ཕྱིན། ཡུལ་
གཞན་གྱི་ཁྱི་དེ་ཚོ་སྐམ་སར་ཐོན་རྗེས་ཚང་མར་ཉེར་མཁོའི་སྦྱོང་བརྡར་སྤྲོད་མྱོང་ཡང་
གོ་དེ་ཙམ་མ་ཆོད། ཁྱི་དེ་ཚོ་ནི་རྔོན་ཁྱི་སྤུ་ཐུང་ཅན་གསུམ་དང་། ཉིའུ་ཧྥན་ལན་ཊེའི་ཁྱི་
གཅིག་དང་། རུས་རྒྱུད་ཅི་ཡིན་མི་ཤེས་པའི་རིགས་རྒྱུད་འདྲེས་མའི་ཁྱི་གཉིས་བཅས་རེད།
གསར་དུ་ཡོང་བ་དེ་ཚོས་ཅི་ཡང་མི་ཤེས་པ་ལྟར་སྣང་བས་དེ་ཚོར་པཱ་ཁེ་ཁོ་ཚོས་མཐོང་
ཆུང་བྱེད་པ་དང་ཁོ་ཚོར་ཞེ་ལོག་ནས་ཁ་ཡ་མི་བྱེད། པཱ་ཁེས་ཁོ་ཚོར་སྡོད་སྟངས་བསླབ་
པར་བྲེལ་བ་དང་། ཁོ་ཚོར་བྱས་མི་ཆོག་པ་ཅི་ཡིན་བསླབས་ཤིང་། བྱེད་དགོས་པ་ཅི་ཡིན་
ནི་ཁོས་སློབ་ཐབས་དང་བྲལ། མཐུར་ཐག་དང་གངས་གྲུའི་ལམ་ལ་ཡུལ་གཞན་གྱི་ཁྱི་མགུ་
པོ་མེད་པ་རེད། རིགས་རྒྱུད་འདྲེས་མའི་ཁྱི་གཉིས་ཕུད། མནར་གཅོད་དངོས་སུ་མཐོང་ཐོས་
མྱོང་གསུམ་བྱས་པ་བརྒྱུད། དམུ་རྒོད་ཀྱི་ཁོར་ཡུག་ལ་ཁྱི་གཞན་དག་བཞི་པོ་མྱོང་ཚོར་ཟབ་
པོ་བྱུང་ནས་སེམས་ཤུགས་ཡོངས་སུ་ཉམས་ལ་ཉེ་བ་དང་། རིགས་རྒྱུད་འདྲེས་མའི་ཁྱི་དེ་
གཉིས་ལ་ནི་སྙིང་སྟོབས་ཟེར་བ་དེ་རང་ཡེ་ནས་གླེང་རྒྱུ་བསྡད་མེད་སྟབས། རྩ་མེད་དུ་འགྲོ་
རྒྱུ་ནི་རུས་པ་ཁོ་ན་ལས་ལྷག་མེད།
ཁྱི་གསར་པས་ནི་གོ་མི་ཆོད་ལ། ཁྱི་རྙིང་པ་ནི་དབྱིན་ལེ་ཉིས་སྟོང་ལྔ་བརྒྱའི་ལམ་གྱི་
ངལ་བ་ཟད་མེད་དེས་ལུས་ཟུངས་ཡོངས་སུ་ཉམས་པར་བྱས་རྐྱེན། འབྲས་བཟང་སྨིན་རེ་
འཆང་རྒྱུ་ནི་ཕ་རིའི་སྤང་རྒྱན་རེད། འོན་ཏེ་སྐྱེས་པ་དེ་གཉིས་ནི་དཔའ་སེམས་རབ་ཏུ་
རྒྱས་ཤིང་སྤྲོ་སྣང་གིས་ཕྱུག་པར་སྣང་། ཁྱི་བཅུ་བཞི་པོ་དེ་དག་ཡོད་པ་ལ་བརྟེན་ནས། ཁོ་
ཚོས་བྱ་གཞག་ནན་ཏན་གཉེར་དགོས་སྙམ། གངས་གྲུ་མང་པོ་དེ་འདྲ་ཡར་འགྲོ་མར་འགྲོ་
བྱེད་པའི་ཁྲོད་དུ། དྷོ་སན་ལ་འགྲོ་མཁན་ཡོད་ལ། དྷོ་སན་ནས་ལོག་ཡོང་མཁན་ཡང་ཡོད་
མོད། ཁྱི་བཅུ་བཞིས་འདྲུད་པའི་གངས་གྲུ་གཅིག་ཀྱང་མཐོང་རྒྱུ་མེད་པ་དེ་ནི་གླིང་སྣེ་བྱང་
མར་ལྗོངས་རྒྱུ་བར་བསྐྱོད་ན་ཁྱི་བཅུ་བཞིས་གངས་གྲུ་གཅིག་འདྲུད་དུ་འཇུག་རྒྱུ་མེད་དེ།
གངས་གྲུ་གཅིག་གིས་ཁྱི་བཅུ་བཞིའི་ལྟོ་ཆས་ཐེག་ཐབས་དང་བྲལ་བས་སོ། །འོན་ཏེ་ཆར་ལོ་
སི་དང་ཧལ་གཉིས་ཀྱིས་གནས་ལུགས་དེ་མི་ཤེས། ཁོ་ཚོའི་ལྗོངས་རྒྱུའི་འཆར་གཞི་ཚང་མ་
ནི་ཐབ་ཀྱོག་གི་རྨོས་དང་འདྲ་སྟེ། ཁྱི་གཅིག་ལ་ཟས་ཅི་ཙམ་སྦྱིན་པ་དང་། ཁྱི་ཅི་ཙམ་ཡོད་
པ། ཉིན་གྲངས་ཅི་ཙམ་ཡིན་པ་དེ་ལ་སོགས་པ་རྐྱང་ངོ་། །མར་སི་དྷི་སིས་ཁྱོ་བོའི་ཕྲག་གོང་
གི་ཐོད་ལ་ལྟ་བཞིན་དུ་རྒྱུས་མངའ་ཆེ་མདོག་གིས་མགོ་ལྕོག་ལྡེམ་ལྡེམ་བར་མེད་བྱེད་ཅིང་།
དེ་དེ་བཞིན་ནོ་སྙམ་དུ་སེམས་པ་ལྟར་བྱེད།
ཉིན་གཉིས་པའི་ཉིན་གུང་ཟིན་ལ་ཉེ་དུས། པཱ་ཁེས་ཁྱིའི་རུ་སྟར་རིང་བོ་ཞིག་ཁྲིད་
དེ་ལམ་ལ་ཞུགས། ལམ་བར་དུ་ཉབ་བེ་ཉོབ་བེ་ཡིན་པ་དང་། པཱ་ཁེ་དང་ཁོའི་ཟླ་རོགས་
ཚོ་ཚང་མ་ཉོབ་ནས་ཡོད་པས་ན། མགོ་འཛུགས་དུས་ནས་ངལ་བས་དུབ་ཐག་ཆོད། རྒྱ་
མཚོའི་འགྲམ་ནས་དྷོ་སན་བར་ལ་པཱ་ཁེས་ཕར་ཚུར་ཐེངས་བཞི་རྒྱུགས་མྱོང་བས་ཞེན་
པ་ལོག་ནས་ཡོད། ལམ་གཅིག་པ་གཅིག་རྐྱང་ཞིག་ལ་ཡང་བསྐྱར་ཐེངས་གཅིག་རྒྱུགས་
དགོས་པ་མཐོང་དུས་ཁོ་པ་དངོས་འབྲེལ་ཡི་ཐང་ཆད། པཱ་ཁེའི་སེམས་པ་ལས་ཀར་རྩ་བ་
ནས་ཆགས་མེད་ཅིང་། ཁྱི་གཞན་ཚོ་ཡང་ཚང་མ་གཅིག་པ་རེད། ཡུལ་གཞན་གྱི་ཁྱི་དེ་
ཚོས་འདར་སིག་སིག་བྱེད་པ་དང་། ཁྱི་རྙིང་པ་ཚོ་ནི་ཁོ་ཚོའི་སྦྱིན་བདག་ལ་ཡིད་རྩ་བ་
ནས་མི་ཆེས།
བུད་མེད་དེ་དང་སྐྱེས་པ་དེ་གཉིས་ལ་ཡིད་རྟོན་མི་རུང་བ་པཱ་ཁེས་གསལ་ལ་མ་གསལ་
ངང་ཚོར། ཁོ་ཚོས་བྱ་བ་ཇི་ལྟར་བསྒྲུབ་དགོས་པ་མི་ཤེས་པ་དང་། སྦྱོང་ཡང་མི་ཤེས་པ་
དེའི་ཐད་ཉིན་ཤས་ལས་མ་སོང་བར་ཟུར་བལྟས་ལེབ་མཐོང་ལ་གྱུར། ཁོ་ཚོས་བྱ་བ་ག་རེ་
བསྒྲུབ་ན་ཡང་ཧ་རི་ཧུ་རི་རང་བྱས་ནས། ཁུངས་ལུང་མེད་ལ་སྒྲིག་ཁྲིམས་ཀྱང་མི་བསྲུང་
ངོ་། །ཁོ་ཚོས་གུར་རྒྱག་པ་ཁོ་ནར་ནམ་ཕྱེད་བར་འགོར་བ་དང་། གུར་ནི་ཨ་ཀྱོག་པ་ཀྱོག་
ཅིག་བརྒྱབ་ནས་འཇོག་ལ། གུར་བཤིག་པ་དང་གངས་གྲུའི་ནང་འཇུག་པར་སྔ་དྲོ་གཅིག
ཧྲིལ་ཧྲིལ་འགོར་བ་མ་ཟད། ད་དུང་ལྷག་ལྷུག་ཅིག་ལས་འཇུག་མི་ཤེས་ཤིང་། ཉིན་གཅིག་
གི་དུས་ཚོད་ལྷག་མ་ཀུན་ནི་འགྲོ་ཙམ་དང་འགོར་ཙམ་དང་། གངས་གྲུའི་སྟེང་གི་ཅ་ལག་
འཇུག་སྐྱོར་རྒྱག་པར་འགོར་བགྱི་ཡོད། སྐབས་རེར་ཁོ་ཚོ་ཉི་མ་གཅིག་ལ་དབྱིན་ལེ་བཅུ་
ཡང་འགྲོ་མི་ཐུབ་པ་དང་། སྐབས་རེར་ཐ་ན་ལམ་ལ་ཞུགས་མི་ཐུབ། ཁོ་ཚོས་ཁྱི་ལྟོའི་བཅད་
གྲངས་གཞིར་བྱས་ནས་ཉིན་རེའི་འགྲོ་ཚད་སྔོན་བཀོད་བྱེད་ན་ཡང་། དེའི་ཕྱེད་ཀ་བསྒྲུབས་
ཐུབ་པ་ཉི་མ་གཅིག་ཀྱང་བྱུང་མྱོང་མེད།
ཁྱི་ལྟོ་དཀོན་པོ་ཡོང་རྒྱུ་ལྡོག་ཏུ་མེད་ན་ཡང་ཁོ་ཚོས་ནི་ད་དུང་སྟེར་མང་དུ་བཏང་
སྟེ། མུ་གེའི་ཉི་མ་ཤར་བ་ཇེ་མགྱོགས་སུ་བཏང་། ཡུལ་གཞན་གྱི་ཁྱིས་བཀྲེས་གཅོང་གི་ཚོད་
བགམ་ཐེག་མྱོང་མེད་སྟབས། འཚོ་བཅུད་ཕྲ་མོ་ཙམ་ཡང་བསྡུ་ལེན་གང་ལེགས་བྱེད་པའི་
བཞུ་ནུས་ལྡན་མེད་པར་བརྟེན། གྲོད་ཁོག་ཀྱང་ཤིན་ཏུ་ནས་ཆེ། ངལ་བས་དུབ་པའི་ཧ་སེ་
ཀིའི་ཁྱིས་མཐུར་ཐག་འཐེན་མི་ཐུབ་པ་ཧལ་གྱིས་མཐོང་བ་ན། དེ་ནི་ཟས་སྦྱིན་རྒྱུ་ཉུང་
ཐག་ཆོད་པས་བྱས་ཤག་གིས་ཟས་ལྡབ་འགྱུར་སྟེར་བ་རེད། བྱེད་སྟངས་དེ་རང་ནོར་བ་
ཞིག་ཡིན་པའི་སྟེང་ལ། འདྲེན་བྱེད་མཛེས་པོར་མཆི་མ་འཁོར་ཞིང་སྐད་འདར་སིག་སིག་
བྱེད་པའི་མར་སི་དྷི་སིས་ད་དུང་ཧལ་ལ་ཡང་བསྐྱར་མང་ཙམ་སྟེར་དགོས་པའི་གོ་སྐོན་བློ་
འགུགས་བྱེད་པ་དང་། གོ་སྐོན་བློ་འགུགས་བྱེད་མ་ཐུབ་ན། མོ་རང་སོ་སོས་ཉ་སྒམ་ནས་ཉ་
བརྐུས་ཏེ་ཁྱི་ལ་སྟེར་བར་བྱེད་པས་ན་ཉེན་ཁ་དེ་བས་ཆེ་བར་གྱུར། དོན་དུ་པཱ་ཁེ་དང་ཧ་སེ་
ཀིའི་ཁྱི་ལ་དགོས་པ་ནི་ཟས་མ་ཡིན་པར་ངལ་གསོ་རེད། ཁོ་ཚོ་འགྲོ་ཧ་ཅང་འགོར་ན་ཡང་
རྒྱབ་ནས་དྲུད་པའི་གངས་གྲུ་ལྕི་པོ་དེས་ཁོ་ཚོའི་ལུས་ཟུངས་ཡོད་རྒུ་ཟད་པར་གྱུར།
མུ་གེའི་ཉིན་མོ་འཆར་ལ་ཁད་དུ་གྱུར། ཉིན་ཞིག་ཧལ་རྨོངས་གཉིད་ལས་སད་པ་
ལྟར། ཁོའི་ཁྱི་ལྟོ་ཕྱེད་ཀ་སྟེར་ཟིན་ན་ཡང་ལམ་ནི་བཞི་ཆ་གཅིག་ལས་བགྲོད་ཟིན་མེད་པ་
མ་ཟད་ད་ཆ་ཐབས་ཤེས་ཇི་ལྟར་བྱས་རུང་ཁྱི་ལྟོ་རག་ཐབས་དང་བྲལ། དེས་ན་ཁོས་ཐོག་
མའི་བཅད་གྲངས་ནས་ཕྱེད་ཀ་ཉུང་འཕྲི་བྱས་པར་མ་ཟད། ཉིན་རེའི་འགྲོ་ཚད་མགྱོགས་
སུ་བཏང་། ཁོའི་གཅེན་མོ་དང་གཅེན་མོའི་ཁྱོ་བོས་ལག་པ་བཀྱགས་ནས་མོས་མཐུན་བྱས་
ན་ཡང་། གངས་གྲུ་ལྗིད་རྫོབ་ཆེ་བའི་ཐོག་ཏུ་ཁོ་ཚོ་སོ་སོའི་ཐབས་རྡུགས་ཀྱི་དབང་གིས་
བར་ཆད་ཡོང་རྒྱུ་ལྡོག་ཏུ་མེད། ཁྱི་ལ་ལྟོ་ཉུང་དུ་གཏོང་རྒྱུ་དེ་ལས་སླ་མོད། ཁྱི་འགྲོ་མགྱོགས་
སུ་གཏོང་རྒྱུ་དེ་ལས་སླ་པོ་ག་ལ་ཡོད། ཁོ་ཚོ་སོ་སོས་ཞོགས་པ་ཡར་ལ་ལངས་ནས་ལམ་ལ་
ཞུགས་རྒྱུ་ཅི་ཙམ་གྱིས་འཕྱི་ན། ལམ་ལ་ཞུགས་ཡུན་ཡང་དེ་ཙམ་གྱིས་ཐུང་བ་ཡོད། ཁོ་ཚོས་
ཁྱི་ལ་དོ་དམ་ཇི་ལྟར་བྱ་དགོས་མིན་ཤེས་རྒྱུ་ཕར་ལ་བཞག་ནས། ཁོ་ཚོ་རང་ཉིད་ཀྱི་བྱ་བར་
ཡང་དོ་དམ་བྱེད་མི་ཤེས།
དང་པོར་དྷོ་པུ་འགྱེལ། དྷོ་པུ་ནི་མ་གཞི་གླེན་ལྐུགས་ཤ་ཚ་རྒྱུ་ཞིག་ཡིན་པ་དེ་ལ་རྟག་
པར་ཉེས་ཆད་འཁེལ་བགྱི་ཡོད་མོད། གང་ལྟར་ཡང་ཁོ་ནི་ངལ་རྩོལ་པ་ཧུར་བརྩོན་ཅན་
ཞིག་རེད། ཁོའི་ཕྲག་གོང་གི་ནད་རྙིང་དེ་མ་གཞི་ནས་དྲག་སྐྱེད་བྱུང་མེད་པའི་སྟེང་དུ་ངལ་
གསོ་མ་ཐེབས་པས། དངོས་གནས་མུ་གེའི་སྟེང་ལ་ཟླ་ལྷག་ཟེར་བ་ནང་བཞིན་བྱུང་མཐར།
ཧལ་གྱིས་ཁོར་ཐེ་རྟགས་ཅན་གྱི་ཀྲུམ་མདའ་གཡོན་འཁོར་ཅན་འཕངས་ནས་ཁོ་བསད་
པ་རེད། དེ་གའི་མི་ཚང་མས་ཧ་སེ་ཀིའི་ཁྱིའི་བཅད་གྲངས་ལྟར་བྱས་ན་ཡུལ་གཞན་གྱི་ཁྱི་
ལྟོགས་ཤི་ཐེབས་བགྱི་རེད་ཅེས་བཤད་པ་དང་། ད་ཆ་ཡུལ་གཞན་གྱི་ཁྱི་དྲུག་ལ་ཧ་སེ་ཀིའི་
ཁྱིའི་ཐོག་མའི་བཅད་གྲངས་ཀྱི་ཕྱེད་ཀ་ལས་ཟ་རྒྱུ་མེད་སྟབས། འཆི་རྒྱུ་མ་གཏོགས་འགྲོ་ས་
མེད་པ་རེད། ཉིའུ་ཧྥན་ལན་ཊེའི་ཁྱི་དེ་སྔོན་ལ་ཤི་བ་དང་། རྔོན་ཁྱི་སྤུ་ཐུང་ཅན་གསུམ་ཡང་
གཅིག་རྗེས་གཉིས་མཐུད་དུ་ཤི་ཞིང་། ཁྱི་རྒྱུད་འདྲེས་ཅན་དེ་གཉིས་ཉི་མ་གཉིས་ཐོལ་པ་
བསྡད་ན་ཡང་མཐའ་མར་ཤི་བ་རེད།
གནས་ཚུལ་དེ་འདྲའི་འོག་ཏུ་མི་དེ་ཚོའི་ལུས་ལ་ལྷོ་ཕྱོགས་ཀྱི་ཞི་དུལ་སྤྱོད་པའི་ཤུལ་
ཙམ་ཡང་མེད་པར་གྱུར། གླིང་སྣེ་བྱང་མའི་ལྗོངས་རྒྱུས་རྟོག་པ་རང་ཡན་གྱི་ཡིད་འོང་ཕྱི་
གོས་ཕུད་དེ། སྐྱེས་པ་དང་བུད་མེད་ཚང་མར་གདུག་རྩུབ་ཚ་ཐལ་དྲགས་པའི་གདོང་རིས་
ངོ་མ་དེ་བསྟན། མར་སི་དྷི་སི་ནི་རང་ཉིད་ཀྱི་དོན་དུ་སེམས་སྡུག་བྱེད་རྒྱུ་དང་། ཁྱོ་བོ་དང་
གཅུང་པོ་གཉིས་དང་འཁྲུག་རྩོད་བྱེད་རྒྱུ་བཅས་ཀྱིས་མ་ཚར་མ་ལྕོགས་ཡིན་སྟབས། མོས་
ཁྱིའི་ཆེད་དུ་ཡང་བསྐྱར་མིག་ཆུ་གཏོང་བགྱི་མེད། ཁོ་ཚོས་ཁ་རྩོད་རྫོགས་རྒྱུ་མེད་པ་རྒྱག་
པར་བྱེད། ཁོ་ཚོའི་གཤིས་ཀ་ངན་པ་དེ་ནི་དང་ཐོག་བརྣག་དཀའི་གནས་སྟངས་ཀྱི་ཁྲོད་
ནས་བྱུང་བ་དང་། དེ་ནས་བརྣག་དཀའ་དང་མཉམ་དུ་འཚར་ཞིང་། རྗེས་སུ་སླར་ཡང་ལྡབ་
འགྱུར་འཕེལ་ཏེ་ཚད་ལས་ཆེས་ཆེར་བརྒལ། ལམ་བར་དུ་སྡུག་བསྔལ་ཚད་ལས་འདས་པ་
མྱངས་ན་ཡང་སྔར་བཞིན་ཕན་ཚུན་སྙན་པར་སྨྲ་རེས་དང་། འཆམ་མཐུན་ཞི་གནས་ཡོང་
བ་བྱེད་པའི་ངང་རིང་དེ་ལྟ་ནི་ཁོ་ཚོའི་ལུས་ལ་ཕྲ་མོ་ཙམ་ཡང་ཡོང་ཐབས་མེད། ཁོ་ཚོ་ཟ་རི་
ཟི་རིའི་ངང་སྡུག་བསྔལ་བཟོད་གླགས་དང་བྲལ་བར་གྱུར། ཁོ་ཚོའི་ཤ་རྒོད་དང་རུས་པ་ན་
བ་མ་ཟད། སྙིང་ཁོང་རུས་པའི་གཏིང་བར་ཟུག་གཟེར་ལྡང་བར་བརྟེན། ཁོ་ཚོའི་ཁ་ཡང་ཇེ་
སྡུག་ཇེ་ངན་ལ་གྱུར་ཏེ། མིག་གདངས་མ་ཉིད་ནས་གཉིད་མ་ཁུག་གི་བར་དུ་ཁ་ནས་ཚིག་
ངན་སྨྲ་མཚམས་འཇོག་བགྱི་མེད།
མར་སི་དྷི་སི་ཁ་རོག་བསྡད་མ་ཉིད་ལ་ཆར་ལོ་སི་དང་ཧལ་གཉིས་ཀྱིས་ཁ་རྩོད་རྒྱག་
པར་བྱེད། གཉིས་ཀས་སོ་སོས་རང་འཁྲི་ལས་བརྒལ་བའི་ལས་ཀ་བྱས་ཡོད་ཤག་གིས་གོ་
སྐབས་ཡོད་ཚད་སྤྱད་ནས་ལྟ་ཚུལ་དེ་རིགས་ར་སྤྲོད་བྱེད་པར་ཐལ་བགྱི་ཡོད། མར་སི་ངྷི་
སིས་སྐབས་རེར་ཁྱོ་བོའི་ཕྱོགས་བྱེད་པ་དང་། སྐབས་རེར་གཅུང་པོའི་ཕྱོགས་བྱེད་པ་དེའི་
འབྲས་བུར་ཁྱིམ་ཚང་གི་འཁྲུག་རྩོད་ཚོགས་འདུ་ལྟ་བས་མི་ངོམ་པ་དང་ཚར་རྒྱུ་མེད་པ་
ཞིག་ལ་གྱུར་བགྱི་ཡོད། དེ་ཡང་སུ་ཡིས་ཤིང་གི་ཡལ་ག་ཁ་ཤས་བཅད་ནས་མེ་ཁ་གསོ་
དགོས་ངེས་ཡིན་པ་ནས་འཁྲུག་རྩོད་རྒྱག་མགོ་འཛུགས་པ་དང་། (འཁྲུག་རྩོད་དེ་རིགས་ནི་
ཆར་ལོ་སི་དང་ཧལ་གཉིས་ཁོ་ནར་འབྲེལ་བ་ཡོད་པ་ཞིག་རེད།) གང་མགྱོགས་ཁྱིམ་རྒྱུད་
ཀྱི་མི་གཞན་དག་ཀྱང་ཞོར་དུ་འདྲུད་པར་བྱེད། ཕ་མ་དང་། ཨ་ཁུ་དང་། མ་སྤུན་གཅེན་
གཅུང་ལ་སོགས་པ་དེ་ཚོའི་ཁྲོད་ཀྱི་ཁ་ཤས་ནི་ལེ་དབར་སྟོང་ཕྲག་གི་ས་ན་གནས་པ་དང་།
ལ་ལ་ནི་འདས་གྲོངས་ཀྱང་ཟིན་པ་རེད། ཧལ་གྱི་སྒྱུ་རྩལ་ལྟ་སྟངས་དང་ཁོའི་ཞང་པོས་འབྲི་
མྱོང་བའི་དགོད་བྲོའི་ཟློས་གར་འཁྲབ་གཞུང་གཉིས་དང་ཤིང་བཅད་ནས་མེ་ཁ་གསོ་རྒྱུ་
གཉིས་བར་ལ་འབྲེལ་བ་བྱེད་པ་དེ་ནི་དངོས་གནས་བློ་ཡུལ་ལས་འདས་པ་ཞིག་རང་རེད།
འོན་ཏེ་འཁྲུག་རྩོད་ཀྱི་བརྗོད་གཞི་དེ་ཆར་ལོ་སིའི་ཆབ་སྲིད་ཞེན་ཕྱོགས་སུ་འཕེལ་རྒྱས་
འགྲོ་ཉེན་ཡང་ཡོད། ཆར་ལོ་སིའི་གཅེན་མོ་མཐོ་བཤད་དམའ་བཤད་བྱེད་རྒྱུར་དགའ་བ་དེ་
དང་ཡུ་ཁོན་གཙང་ཁའི་མེ་ཕུང་གཅིག་བར་ལ་འབྲེལ་བ་ཇི་ལྟར་བྱ་རྒྱུ་དེ་ནི་མར་སི་དྷི་སི་
ཁོ་ནས་བསྒྲུབ་ཐུབ་པ་ཞིག་རེད། མོས་བརྗོད་གཞི་དེའི་ཐད་གང་བསམ་ལྷུག་གླེང་བྱེད་པ་
མ་ཟད། ད་དུང་ཞོར་ལ་ཁྱོ་གའི་ཁྱིམ་གྱི་གཤིས་སྤྱོད་དམིགས་བསལ་ཅན་ཁག་ཅིག་ལ་ཡང་
ཟུར་ཟ་བྱེད་པ་རེད། འཁྲུག་རྩོད་ཇི་ལྟར་བྱས་རུང་མེ་ཁ་ནི་ད་དུང་ཡང་གསོ་ཐུབ་མེད་ཅིང་།
གུར་ནི་ཕྱེད་ཀ་ལས་ཕུབ་མེད་ལ་ཁྱི་ལ་ཡང་སྔར་བཞིན་ཟས་སྦྱིན་རྒྱུ་རེད།
མར་སི་དྷི་སི་ནི་མོ་རང་བུད་མེད་ཅིག་ཡིན་པའི་ངོས་ནས་སྣང་ཆུང་འཁེལ་སྣང་ཁོ་ན་
འཆར། མོ་ནི་མཛེས་ཤིང་གཤིས་ཀ་འཇམ་པ་དེར་དེ་སྔ་བྱམས་པོ་བྱེད་མཁན་མང་པོ་ཡོང་
བགྱི་ཡོད་མོད། ད་ཆ་ཁྱོ་བོ་དང་གཅུང་པོས་མོ་ལ་བསྟན་པའི་རྣམ་འགྱུར་དེ་ལྟ་ནི་བྱམས་
པོ་བྱས་པར་བརྩི་ཐབས་དང་བྲལ། བྱེའུ་ལྟར་འབྱར་ནས་ཞུ་འབོད་བྱེད་པ་ནི་མོའི་གོམས་
གཤིས་ཡིན་ན་ཡང་། ཁོ་གཉིས་ཀྱིས་ནི་སྡུག་སྐད་ཀྱིས་ལུང་པ་འགེང་བར་བྱེད། མོས་བུད་
མེད་ཀྱི་དམིགས་བསལ་དབང་ཆ་གལ་ཆེ་ཤོས་སུ་བརྩི་བ་དེར་ཁོ་གཉིས་ཀྱིས་རྙོག་སློང་
བྱེད་བགྱི་ཡོད་ན། མོས་ཀྱང་ཁོ་གཉིས་སྐྱིད་དུ་འཇུག་མི་འདོད། དཀའ་སྡུག་ཆེ་ལ་ངལ་
བས་དུབ་པའི་མར་སི་དྷི་སིས་ཁྱིའི་རུ་ཁག་ལ་ཡང་བསྐྱར་དོ་ཁུར་མི་བྱེད་པར་མོས་གངས་
གྲུར་སྡོད་རྒྱུ་ཨུ་ཚུགས་བྱས། མོ་ནི་མཛེས་ཤིང་ཞི་དུལ་ཡང་ལུས་ཀྱི་ལྗིད་ཚད་ལ་སྤམས་
བརྒྱ་དང་ཉི་ཤུ་ཡོད། ཉམ་ཆུང་ལ་བཀྲེས་ལྟོགས་ཀྱིས་མནར་བའི་སྲོག་ཆགས་དེ་ཚོའི་ངོས་
ནས་བཤད་ན། མོས་ལྗིད་ཚད་ཆེ་ཐག་ཆོད་ཅིག་བསྣན་པ་རེད། མཐུར་ཐག་གི་ནང་དུ་ཁྱི་
འགྱེལ་ཏེ་གངས་གྲུ་གཡོ་མེད་སྒུལ་མེད་ལ་མ་གྱུར་གྱི་བར་དུ། མོ་ཉིན་གང་གངས་གྲུའི་
སྟེང་དུ་སྡོད་པ་རེད། ཆར་ལོ་སི་དང་ཧལ་གྱིས་མོ་ལ་མར་འབབ་རོགས་ཞེས་ཞུ་བ་ཇི་ལྟར་
བྱས་རུང་མོས་ནི་ངུ་ཚད་ཚད་ངང་དཀོན་མཆོག་ལ་ཞུ་འབོད་ཁོ་ན་བྱས་ཏེ། ཁོ་གཉིས་ཀྱི་
རྩུབ་སྤྱོད་བགྲང་བར་བྱེད།
ཐེངས་ཤིག་ཁོ་གཉིས་ཀྱིས་མོ་གངས་གྲུ་ལས་བཙན་འབེབས་བྱས་པ་དེ་ནས་བཟུང་
སྟེ་ཚོད་ལྟ་ཐེངས་གཉིས་པ་ཡང་བསྐྱར་བྱས་མེད། མོ་གཅེས་ལང་དུ་ཤོར་བའི་ཕྲུ་གུ་ལྟར་
གངས་ལམ་དུ་འགྲེ་ལོག་ལོག་ངང་བསྡད། ཁོ་གཉིས་ཀྱིས་ཁ་ཡ་མ་བྱས་པར་ཕྱིན་ན་ཡང་
མོ་རང་སར་སྒུལ་མེད་དུ་བསྡད། དབྱིན་ལེ་གསུམ་ཕྱིན་རྗེས། ཁོ་གཉིས་ཀྱིས་གངས་གྲུ་
བཀྲོལ་ནས་ཕྱིར་ཡོང་སྟེ་མོ་བསུས་ནས་གངས་གྲུར་བཙན་གྱིས་བསྐྱོན།
སྡུག་མཐའ་བརྒལ་བའི་རྐྱེན་གྱིས་ཁོ་ཚོས་ཁྱི་ལ་ཡ་ང་སྙིང་རྗེ་སྤུ་ཙམ་ཡང་མི་བྱེད།
ཧལ་གྱིས་དེ་སྔ་ས་ཆ་གཞན་དུ་ལག་ལེན་བསྟར་མྱོང་བའི་རིགས་པའི་གཞུང་ལུགས་ནི།
མི་ཟེར་བ་དེའི་སེམས་པ་ངན་པོ་དགོས་པ་དེ་རེད། དང་ཐོག་ཁོས་གཅེན་མོ་དང་གཅེན་
མོའི་ཁྱོ་བོར་རིགས་པའི་གཞུང་ལུགས་དེ་རིགས་དྲིལ་བསྒྲགས་བྱས་པ་དང་། ཕམ་ཉེས་
བྱུང་རྗེས་དབྱུག་རིང་སྤྱད་དེ་ཁྱིའི་རུ་ཁག་གི་སྟེང་དུ་ལག་བསྟར་བྱས། སོར་ལྔ་རི་བོར་
སླེབས་དུས། ཁྱི་ལྟོ་ནི་རྫོགས་ཟིན་པ་དང་། རྒན་མོ་སོ་མེད་གཅིག་གིས་རྟ་ལྤགས་འཁྱགས་
གོང་སྤམས་ཁ་ཤས་ཀྱིས་ཧལ་གྱི་ཁོར་ཐེ་རྟགས་ཅན་གྱི་ཀྲུམ་མདའ་གཡོན་འཁོར་ཅན་དེ་
དང་བརྗེས་ཤིང་། མེ་མདའ་དེ་དང་རྔོན་གྲི་རིང་པོ་མཉམ་དུ་ཁོའི་སྐེད་རྒྱབ་ཏུ་བཏགས་
ནས་ཡོད། རྟ་ལྤགས་ནི་ཟས་ཚབ་སྤུས་ཞན་ཞིག་ཡིན་པ་དེ་ནི་གཟའ་འཁོར་དྲུག་གི་གོང་
དུ་འབྲོག་པའི་རྟ་ཤི་བའི་པགས་པ་བཤུས་པ་ཞིག་རེད། རྟ་ལྤགས་འཁྱགས་ནས་ལྕགས་ཤོག་
དཀར་པོ་ལྟར་དུ་སྣང་བ་དང་། ཁྱིས་ཁྱུར་མིད་དུ་གཏོང་ཅི་ཐུབ་བྱས་ན་རྒྱུན་བུ་ཕྲ་པོ་དང་སྤུ་
ཐུང་ཐུང་ཁོ་ནར་འགྱུར་བ་དེ་ལ་འཚོ་བཅུད་མེད་པར་མ་ཟད། འཇུ་དཀའ་ལ་ད་དུང་སྐྱུག་
མེར་ལྡང་བར་བྱེད་དོ། །
དེའི་རིང་པཱ་ཁེས་ཁྱིའི་རུ་ཁག་འཁྲིད་དེ་འཁྱར་འཁྱོར་ངང་ཤར་རྒྱག་འགྲོ་བ་ནི་རྨི་
ལམ་འཚུབ་པོ་ཞིག་རྨིས་པ་དང་འདྲ། ཁོ་ཚོས་འཐེན་ཐུབ་དུས་འཐེན་པ་དང་། འཐེན་མ་
ཐུབ་ན་ལྕག་ཚན་དང་དབྱུག་པ་གཞུས་ནས་ལངས་དགོས་མ་ཐུག་གི་བར་དུ་ས་ལ་འགྱེལ་
ནས་སྡོད། ཁོའི་པགས་པ་སྙིང་རྗེ་པོ་དེ་ཡང་རང་ངེ་རོང་ངེར་གྱུར་པ་དང་བཀྲག་མདངས་
ཀྱང་ཉམས་པར་གྱུར། ཁྱི་སྤུ་ནི་འཇགས་ལེབ་ཐེབས་ནས་ཟབ་བེ་ཟོབ་བེ་དང་ཛོར་མདོག་
ཁ་པོར་གྱུར་ཅིང་། ཧལ་གྱིས་དབྱུག་རིང་གཞུས་པའི་ཁྲག་རྗེས་སྐམ་པོའི་ནག་ནོག་གིས
གང་སར་ཁེངས། ཁོའི་ལུས་ཀྱི་ཤ་རྒོད་འབར་འབུར་ངང་ཆུན་པོར་གྱུར། བཟོ་ལྟ་མེད་པ་
དང་། པགས་འོག་ཏུ་རུས་པ་ཁོ་ན་ལས་མེད་ཅིང་། ལྟེབ་སུལ་རིམ་པ་མང་པོ་ཆགས་ལ།
པགས་པ་ཟ་བེ་ཟོ་བེའི་འོག་ཏུ་རྩིབ་རུས་བཏུམས་པས་རྐང་རེ་རེ་བཞིན་དུ་གསལ་པོར་
མཐོང་ཐུབ། གནས་ཚུལ་དེ་ལྟར་དངོས་གནས་སྡུག་བསྔལ་ཚད་མེད་སྐྱེ་དགོས་པ་ཞིག་
ཡིན་ན་ཡང་། པཱ་ཁེའི་སེམས་ནི་སྡུག་བསྔལ་ལ་མགོ་བསྒུར་མཁན་ཞིག་མིན་པ་དེ་ནི་མི་ཕོ་
གོས་དམར་ཅན་དེས་ར་སྤྲོད་ཐེངས་གཅིག་བྱེད་མྱོང་བ་རེད།
པཱ་ཁེ་དེ་ལྟར་རེད་ལ་ཁོའི་རུ་གྲོགས་རྣམས་ཀྱང་དེ་ལྟར་ཏེ། ཚང་མ་ཀེང་རུས་གསོན་
མ་དང་གཉིས་སུ་མ་མཆིས་སོ། །པཱ་ཁེ་བརྩིས་པའི་ཁྱི་བདུན་ཡོད་པ་དེ་ཚོ་སྡུག་མཐའ་
བརྒལ་བའི་རྐྱེན་གྱིས་ལྕག་ཚན་དང་དབྱུག་པས་བརྡུངས་པར་ཚོར་ཤེས་ཉམས་པར་གྱུར།
ཉེས་རྡུང་འཁེལ་བའི་ཟུག་གཟེར་ཚོར་ཚད་དེ་ནི་ཁོ་ཚོས་མིག་གིས་ལྟ་བ་དང་རྣ་བས་
ཉན་དུས་ཀྱི་ཚོར་སྣང་དང་འདྲ་བར་རྟུལ་ཞིང་རབ་རིབ་ལ་གྱུར། ཁོ་ཚོ་ཤི་མིན་རོ་མིན་ལ་
གྱུར་ཅིང་། གཅིག་བྱས་ན་ཕྱེད་ཀ་ཤི་ཟིན་པ་ཡང་སྲིད། ཁོ་ཚོ་ནི་ཚེ་སྲོག་གི་མདག་མ་ཡོད་
པའི་རུས་སྒྲོམ་འགའ་ཡིན་པ་ཙམ་མོ། །གངས་གྲུ་འགྲོ་མཚམས་བཞག་མ་ཉིད་དུ་ཁོ་ཚོ་ཁྱི་
ཤི་བོ་བཞིན་དུ་མཐུར་ཐག་གྱོན་གྱོན་པར་ས་ལ་འགྱེལ་བ་དང་། སྲབ་སྲིབ་ལ་གྱུར་པའི་
ཚེ་སྲོག་གི་མེ་སྟག་འཆི་ལ་ཉེ། དབྱུག་རིང་དང་ལྕག་ཚན་ལུས་ལ་འཁེལ་ཚེ། ཚེ་སྲོག་གི
མེ་སྟག་གིས་ཉབ་བེ་ཉོབ་བེའི་ངང་འོད་ཆེམ་ཆེམ་ལན་གཉིས་འཚེར་བ་དང་། ཁོ་ཚོས་
འདར་སིག་སིག་ངང་ཡར་ལངས་ཏེ། སླར་ནི་འཁྱར་འཁྱོར་ངང་མདུན་ལ་འགྲོ་བར་བྱེད།
མཐའ་མར་ཉི་མ་དེ་ཤར་བ་རེད། གཤིས་ཀ་འཇམ་པའི་བྷེལ་ལི་འགྱེལ་ནས་ལངས་
མ་ཐུབ། མེ་མདའ་བཙོངས་པའི་ཧལ་གྱིས་སྟ་གྲིས་གཞུས་ནས་བྷེལ་ལིའི་ལུས་ལ་མཐུར་
ཐག་བཏགས་བཏགས་མར་བསད་དེ་ཕུང་པོ་བཀྲོལ་ནས་ལམ་ཟུར་དུ་དྲུད། ཚུལ་དེ་པཱ་
ཁེས་མཐོང་བ་དང་རུ་གྲོགས་ཚོས་ཀྱང་མཐོང་ཞིང་། དེ་དང་ཁོ་ཚོ་བར་ལ་བར་ཐག་རིང་
པོ་མེད་པ་ཁོ་ཚོས་ཤེས། ཉིན་གཉིས་པར་ཁུ་ནཱ་ཤི་ནས་ཁྱི་ལྔ་ལས་མ་ལྷག་པར་གྱུར་ལ།
དྲན་པ་འཐོར་ལ་ཉེ་བའི་ཕད་ཁེས་ཀྱང་ཀྱོག་ཙམ་ཀྱོག་ཙམ་ངང་ལ་ན་བརྫུ་འདེབས་མི་
ཤེས་པར་གྱུར། སོའོ་ལེག་སི་མིག་གཅིག་མ་ནི་སྔར་བཞིན་གངས་གྲུ་འདྲུད་པའི་དཀའ་
སྤྱད་ཀྱི་དབྱིངས་ལ་སྤྲོ་ན་ཡང་། ཡང་ནི་སེམས་པས་ལྕོགས་སར་ལུས་པོས་མ་ལྕོགས་པར་
བསམས་ནས་སྐྱོ་སྣང་སྐྱེས། དི་ཁེས་དགུན་ཁ་ལམ་ཐག་རིང་བོ་འདི་འདྲར་འགྲོ་མྱོང་མེད་
ཅིང་། ཁོའི་བཀྲག་མདངས་གཞན་ལས་ཡག་པ་ཡོད་རྐྱེན་ཉེས་རྡུང་ཁྱི་གཞན་ལས་མང་
བ་འཁེལ། པཱ་ཁེ་སྔར་བཞིན་རུ་དཔོན་ཡིན་ན་ཡང་ཁོས་སྒྲིག་ཁྲིམས་སྲུང་སྐྱོབ་མི་བྱེད་ལ་
བྱེད་ཀྱང་མི་འདོད། ཁོའི་གཟུགས་པོ་སྐྱོ་ཐག་ཆོད་རྐྱེན། མིག་གིས་གསལ་པོ་མི་རིག་པས་
ན། རྐང་འོག་གི་ཚོར་སྣང་ཉག་ཕྲ་པོར་བརྟེན་ནས། གངས་ལམ་གསལ་ལ་མི་གསལ་གྱི་
སྟེང་ནས་འགྲོ་བ་རེད།
དཔྱིད་དཔལ་བཞད་པའི་དུས་སུ་ཡང་། མི་དང་ཁྱི་ཚང་མས་ཧ་གོ་འདི་གོ་མི་ཆོད་
པར་གྱུར། ཉིན་ལྟར་གྱི་ཉི་མ་ནི་སྔ་བར་ཤར་ཞིང་དགོང་མོ་འཕྱི་པོར་ནུབ་པ་དང་། ཉིན་
གང་ཉི་འོད་རྣམ་པར་བཀྲ། དགུན་དུས་ཀྱི་ཁུ་ཤིན་ཏུ་སིམ་པ་དེ་དཔྱིད་ཀའི་ཚེ་སྲོག་སོས་
པའི་རླབས་རྒྱུན་རྔམ་རྔམ་བརྗིད་བརྗིད་ཀྱི་ཁྲོད་དུ་ཕྱིར་བཤིག་བྱས་ཤིང་། སྐད་ཆ་ཉག་
ཉོག་གི་སྒྲ་ཕྱོགས་བཞི་མཚམས་བརྒྱད་ནས་ཡང་ཡང་འཕྱུར་ཏེ་ཚེ་སྲོག་གི་དགའ་སྤྲོས་
ཁེངས། སྐད་ཆ་ཉག་ཉོག་དེ་ནི་སྐྱེ་སྟོབས་དང་སྒུལ་ཤུགས་སླར་འཐོབ་པའི་སེམས་ཅན་
དེ་ཚོ་ལས་བྱུང་བ་དང་། དར་ཆགས་པ་དང་ཁ་བ་འཚུབ་པའི་དགུན་གཞུང་རིང་མོར་དེ་
ཚོས་ཤི་བ་ལྟར་འགུལ་ཙམ་ཡང་མི་བྱེད། སྡོང་ཕྲན་དང་སྦ་དམར་གྱིས་སྔོ་ལྗང་གི་གོས་
གསར་གྱོན་པ་དང་། འཛིང་འབུས་མཚན་མོ་གླུ་དབྱངས་ལེན་ཞིང་། ཉིན་པར་སྲིན་འབུ་
ལྟོ་འཕྱེ་སྣ་མིན་སྣ་ཚོགས་ཀྱིས་ཉི་འོད་ཀྱི་འོག་ཏུ་བྲང་བགྲོད་བྱས་ཏེ་ཚག་སྒྲ་སྒྲོག་པར་
བྱེད། བྱ་སྲེག་པ་དང་བྱ་ཤིང་རྟ་མོས་ཤིང་ནགས་ཀྱི་ཁྲོད་དུ་ཅོ་སྐད་སྒྲོག་པ་དང་། མཆུ་ཏོ་
ཚོབ་ཚོབ་ཏུ་འཛུགས་པར་བྱེད། ནགས་བྱིས་ཚིག་ཉོག་མང་པོ་བཤད་པ་དང་། བྱེའུས་གླུ་
ལེན་ཞིང་། ལྷོ་ཡི་ཁྲུང་ཁྲུང་ཁྱུ་ཡིས་ནམ་མཁའ་དབྲལ་ཏེ་སྤྱི་གཙུག་གི་ཐོད་ནས་སྐད་སྒྲ་
ལྷང་ལྷང་སྒྲོག་བཞིན་འཕུར།
རི་ལྡེབས་རེ་རེ་བཞིན་ནས་རྦབ་ཆུའི་སྒྲ་ཤང་ཤང་གྲག་པ་དེ་ནི་མི་མངོན་པའི་བྲག་
ཆུས་དཀྲོལ་བའི་རོལ་དབྱངས་ཤིག་རེད། ཐམས་ཅད་ཞུ་ནས་ཚག་ཚོབ་ཀྱི་སྒྲ་སྒྲོག་པ་དང་།
ཡུ་ཁོན་གཙང་པོས་འཁྱགས་པའི་ཁྲབ་ཀྱི་འཆིང་བ་ལས་ཐར་ཅི་ཐུབ་བྱེད་ཅིང་། གཙང་
ཆུས་འོག་ནས་བསླད་པ་དང་། ཉི་མས་སྟེང་ནས་ཞུ་བར་བྱེད། རླུང་སྒོ་གྲུབ་པ་དང་
འཁྱགས་ངོས་གས་ཤིང་སེར་ཁ་ཆེ་རུ་ཕྱིན་ཏེ་འཁྱགས་པ་སྲབ་ས་ནས་ཞོམ་ཏེ་གཙང་ཆུར་
ལྷུངས། སླར་སོས་པའི་ཚེ་སྲོག་གློ་བུར་དུ་འབར་བ་དང་། ཁ་གྱེས་པ་དང་། གཡོ་བ་བཅས་
བྱེད་སྐབས། རབ་ཏུ་འཚེར་བའི་ཉི་འོད་གོས་སུ་གྱོན་པ་དང་། དབུགས་རིང་ཕྲ་མོ་འབྱིན
འདྲའི་བསིལ་རླུང་གི་ཁྲུས་ལ་ཞུགས་བཞིན། སྐྱེས་པ་གཉིས་དང་། བུད་མེད་གཅིག་དང་།
ཧ་སེ་ཀིའི་ཁྱི་ཁ་ཤས་བཅས་གོམ་འགྲོས་འཆོལ་བ་ནི་འཆི་བདག་གཤིན་རྗེའི་མགྲོན་དུ
འགྲོ་བ་དང་མཚུངས་སོ། །
ཁྱིས་འགྱེལ་རྗེས་ཡང་བསྐྱར་ཡར་ལངས་པ་དང་། མར་སི་དྷི་སིས་གངས་གྲུའི་སྟེང་
དུ་བསྡད་དེ་མིག་ཆུ་འབྱིད་ཅིང་། ཧལ་གྱིས་དམིགས་འབེན་ཅི་ཡང་མེད་པར་ཚིག་ངན་
སྨྲ་བར་བྱེད་ལ། ཆར་ལོ་སིས་མིག་ཆུ་འཁོར་འཁོར་ཡིན་པའི་མིག་ཆེར་བགྲད་བཞིན་ཧོན་
འཐོར། ཁོ་ཚོ་དེ་ལྟར་ཨ་ཀྱོག་པ་ཀྱོག་ངང་དཀར་ཆུའི་མདོ་ཡི་འཇོན་སོན་ཐེན་གྱི་སྒར་སར་
འབྱོར། ཁོ་ཚོས་འགྲོ་མཚམས་བཞག་མ་ཐག་ཏུ་ཁྱི་ཁ་ཤས་དེ་ཚོ་ཤི་བ་བཞིན་དུ་འགྱེལ།
མར་སི་དྷི་སིས་མིག་ཆུ་ཕྱིས་ནས་སོན་ཐེན་ལ་ལྟ་བར་བྱེད། ཆར་ལོ་སི་ཟླུམ་ཤིང་དུམ་བུ་
ཞིག་གི་སྟེང་དུ་བསྡད་ནས་ངལ་གསོ་བརྒྱབ་པ་དང་། སྡོད་དུས་ལུས་པོ་རེངས་པོ་དང་།
བྱེད་སྟངས་འགོར་པོའི་ངང་སྡུག་བསྔལ་མི་ཟད་པས་གཟིར། ཧལ་གྱིས་སྐད་ཆ་བཤད།
འཇོན་སོན་ཐེན་གྱིས་ཤིང་སྟག་པའི་སྟ་གྲིའི་ཡུ་བ་གཅིག་ལ་མཐའ་མཇུག་གི་གྲི་གཞོག་ཁ་
ཤས་རྒྱག་མུས་རེད། ཁོས་གཞོག་གིན་དང་ཉན་གྱིན་ངང་འོ་འོ་འོ་ཞེས་ཨ་ལན་བྱེད་ཅིང་།
རེ་བ་འདོན་དུས་གཞི་ནས་བསླབ་བྱ་མདོར་བསྡུས་ཚིག་འགའ་བཤད་པར་བྱེད། མི་དེ་
རིགས་ལ་ཁོ་པས་རྒྱུས་མངའ་ཆེ་སྟེ། ཁ་ཏ་བསླབ་བྱ་བྱས་རུང་མ་བྱས་རུང་། ཁོ་ཚོས་ནི་མི་
ཉན་ཐག་ཆོད་ཡིན་པ་ཁོ་ཡིས་ཤེས།
“མི་དེ་ཚོས་ང་ཚོར་གངས་ལམ་གྱི་འཁྱགས་རིམ་ཞུ་བས། ང་ཚོའི་རྡོག་ཐོན་དུས་
ཚོད་དེ་རབ་ལ་ཕྱིར་འགྱངས་གྱིས་ཞེས་བཤད་བྱུང” ཞེས་པའི་ཧལ་གྱི་སྐད་ཆ་དེ་ནི་སོན་
ཐེན་གྱིས་འཁྱགས་པ་ཞུ་བའི་སྟེང་དུ་རླུང་རྟ་ཨེ་རྒྱུགས་མ་ལྟ་ཞེས་པའི་ཐ་ཚིག་བསྒྲགས་
པར་ལན་བཏབ་པ་ཞིག་སྟེ། “ཁོ་ཚོས་ད་དུང་ང་ཚོ་དཀར་ཆུར་འགྲོ་ཐུབ་བགྱི་མ་རེད་ཟེར་
བགྱི་འདུག་སྟེ། ང་ཚོ་འདིར་སླེབས་མི་འདུག་གམ” ཞེས་ཟེར་ཞིང་། སྐད་ཆ་ཚིག་མཇུག
མ་དེ་ལ་རྣམ་པར་རྒྱལ་བའི་ཁྲེལ་དགོད་ཀྱི་ཉམས་ཀྱང་ལྡན།
འཇོན་སོན་ཐེན་གྱིས། “ཁོ་ཚོས་བཤད་པ་དེ་བདེན་གཏམ་རེད” ཅེས་དང་།
“འཁྱགས་རིམ་བཞུར་རྒྱུ་རང་རེད། རླུང་རྟ་ཨེ་རྒྱུགས་ལྟ་མཁན་གླེན་པ་ཁོ་ནས་བསྒྲུབ་
ཐུབ། དྲང་པོ་བཤད་ན། ཨ་ལ་སེ་ཀའི་གསེར་ཡོངས་རྫོགས་སྤྲད་པར་ཆ་བཞག་ནའང་།
ངས་ནི་འཁྱགས་པའི་སྟེང་དུ་སྲོག་སྐྱེལ་བར་འགྲོ་བགྱི་མ་རེད” ཅེས་ལན་བཏབ། ཧལ་
གྱིས “ངས་བྱས་ན་དེ་ནི་ཁྱོད་རང་གླེན་པ་མིན་པས་རེད” ཅེས་དང་། “གང་ལྟར་ཅི་
བཤད་རུང་མ་བཤད་རུང་ང་ཚོ་ནི་དྷོ་སན་ལ་འགྲོ་བགྱི་ཡིན” ཞེས་བཤད། ཁོས་ལྕག་ཚན་
འཕྱར་ཏེ། “ལོངས་ཤོག པཱ་ཁེ། ཀྱེ། ལོངས་ཤོག འཕྱོ་ཡེ” ཞེས་ཟེར།
སོན་ཐེན་གྱིས་སྟ་རེའི་ཡུ་བ་མུ་མཐུད་དེ་གཞོག་བཞིན་བསྡད། གླེན་པའི་ཁ་ཡ་བྱེད་
པ་ནི་བོང་བུའི་རྣ་བར་ཆོས་བཤད་པ་དང་འདྲ་བ་དང་། འཇིག་རྟེན་འདི་ལ་གླེན་པ་ཁ་ཤས་
ཡོད་རུང་མེད་རུང་ཁྱད་པར་ཅི་ཡང་མེད་པ་ཁོ་ཡིས་ཤེས།
འོན་ཏེ་ཁྱིས་བཀའ་རྒྱ་ཐོས་ན་ཡང་མ་ལངས་པ་རེད། ཁོ་ཚོ་སྔ་ས་ནས་མ་བརྡུངས་ན་
མི་ལངས་མཁན་ལ་གྱུར་ཟིན། གདུག་རྩུབ་ཀྱི་ཆད་གཅོད་ལག་བསྟར་བྱེད་པའི་ལྕག་ཚན་
གྱིས་གོང་འོག་གང་སར་གཞུས་པས་གང་སར་རྨ་ཡིས་ཁེངས། འཇོན་སོན་ཐེན་གྱིས་ཨམ་
གཙིགས་བསྡམས། སོའོ་ལེག་སི་སྔོན་ལ་ལངས་པ་དང་། དེ་རྗེས་དི་ཁེས་ལངས། ཕད་ཁེས་
དཀའ་སྡུག་གིས་ལངས་ཨེ་ཐུབ་བལྟས་ན་ཡང་ལངས་མ་ཐུབ་པར་ཐེངས་གཉིས་འགྱེལ་བ་
དང་། ཐེངས་གསུམ་པར་ལངས་ཐུབ་ཙམ་བྱུང་བ་རེད། པཱ་ཁེས་ནི་ལངས་ཐབས་མ་བྱས་
པར་ད་གིན་གྱི་འགྱེལ་སར་ཁ་རོག་ལ་ཉལ་ནས་བསྡད། ཁོའི་ལུས་ལ་ལྕག་ཚན་བསྟུད་མར་
གཞུས་ན་ཡང་ངུ་འབོད་མི་བྱེད་ལ་ལངས་ཐབས་ཀྱང་མི་བྱེད། སོན་ཐེན་གྱིས་ཐེངས་མ་ཁ་
ཤས་མཆོངས་ཤིང་ཁ་ནས་གཅིག་ཤོད་གྲབས་ལ་སླར་བསམ་ཚུལ་འགྱུར་ཞིང་། ཁོའི་མིག་
ནང་མིག་ཆུས་ཁེངས། ལྕག་ཚན་མུ་མཐུད་དེ་གཞུས་པས། ཁོ་ཡར་ལངས་ཏེ་ཕར་འགྲོ་
ཚུར་འགྲོ་བྱས་ཤིང་ཅི་བྱ་གཏོལ་མེད་དུ་གྱུར།
དེ་ནི་པཱ་ཁེས་ཁ་ལ་མི་ཉན་པ་བྱེད་ཐེངས་དང་པོ་ཡིན་པ་དེ་ག་རང་གིས་ཧལ་གྱི་ཁོང་
ཁྲོའི་མེ་ལྕེ་འབར་ངེས་རེད། ཁོས་ལྕག་ཚན་གྱི་ཚབ་ཏུ་སྤྱོད་རྒྱུར་གོམས་པའི་དབྱུག་རིང་
སྤྱད་དེ་པཱ་ཁེའི་ལུས་ལ་རྡེག་རྡུང་དྲག་པོ་ཆར་པ་འབབ་འབབ་བཏང་ན་ཡང་པཱ་ཁེས་ནི་
སྔར་བཞིན་མ་ལངས་པ་རེད། པཱ་ཁེས་རུ་གྲོགས་གཞན་དག་ལྟར་ཨུ་ཚུགས་ཀྱིས་ལངས་ན་
ཆོག་བགྱི་ཡོད་མོད། ཁོས་མི་ལངས་རྒྱུའི་སེམས་ཐག་བཅད་པ་རེད། ལས་སྐལ་ནི་རྫོགས་
ལ་ཉེ་བ་ཁོས་བན་བུན་ཙམ་ཚོར། གངས་གྲུ་དྲུད་ནས་སྐམ་སར་འཛེགས་པ་ནས་བཟུང་
སྟེ། ཚོར་སྣང་དྲག་པོ་དེ་འདྲ་ཁོ་དང་བྲལ་མྱོང་མེད། ཁོས་ཉིན་གང་རིང་སྡེར་མོའི་འོག་གི་
འཁྱགས་པ་ཞུ་ནས་སྲབ་པོར་གྱུར་པ་དེ་ཚོར་ཐུབ་པ་དང་། ཁོ་ལ་སྔོན་ཚོར་ཞིག་བྱུང་བ་སྟེ།
ཆག་སྒོ་མགོ་ཐོག་ཏུ་འབབ་གྲབས་ཡོད་པ་དེ་ནི་སྦྱིན་བདག་གིས་ཁོ་ཚོ་བཙན་འདེད་བྱེད་
སའི་མདུན་ངོས་ན་ཡོད་པ་ཚོར། ཁོས་བྱ་སྤྱོད་མ་སྤེལ་བ་རེད། སྡུག་པོ་ནི་མང་པོ་མྱངས་
ཟིན་པས། ཁོ་ལ་ཉེས་རྡུང་བཏང་རུང་བྱེད་རྒྱུ་ཅི་ཡང་མེད། ཁོའི་ལུས་ལ་དབྱུག་པ་བར་མེད་
འཁེལ་བ་དང་། ཁོའི་ལུས་ནང་གི་ཚེ་སྲོག་གི་མེ་སྟག་འཆི་ལ་ཁད་དུ་དེ་བས་ཉམས་དམན་
པར་གྱུར་ཏེ་ལམ་སང་འཆི་ལ་ཉེ། ཁོ་ལ་དམར་ཐོམ་ཁྱད་མཚར་པོ་ཞིག་ཡུད་ཙམ་ལངས་
པ་དང་། རང་ཉིད་ལ་ཉེས་རྡུང་འཁེལ་བར་ཁོས་རྒྱང་རིང་པོ་ཞིག་ནས་ལྟ་བཞིན་ཡོད་པ་
དང་འདྲ་ལ། མཐའ་མའི་ན་ཟུག་གི་ཚོར་སྣང་ཡང་མེད་པར་གྱུར། ཁོས་ཅི་ཡང་མི་ཚོར་
བར་རང་ཉིད་ཀྱི་ལུས་སྟེང་དུ་དབྱུག་རིང་གཞུས་སྒྲ་ཐོས་མཁན་འདྲ་བྱས་ཤིང་། འོན་ཏེ་དེ་
ནི་ཁོ་རང་གི་གཟུགས་པོ་མ་ཡིན་པར། ས་ཐག་རྒྱང་ན་ཐོན་པ་ལྟར་དུ་སྣང་།
དེ་དུས་སོན་ཐེན་གྱིས་གློ་བུར་དུ་ང་རོ་དྲག་པོ་གསལ་ལ་མ་གསལ་ཞིག་བསྒྲགས་པ་
དེ་ནི་གཅན་གཟན་གྱི་ཁྲོ་སྐད་དང་འདྲ། ཁོ་དབྱུག་རིང་འཕྱར་མཁན་ལ་མཆོངས་པས་
སྡོང་རྒན་འགྱེལ་ནས་མནན་པ་དང་འདྲ་བར་ཧལ་ལ་བརྡུངས་པས་ཁོ་པ་ཕྱིར་གོམ་པ་
ཁ་ཤས་ཤོར། མར་སི་དྷི་སིས་བཙིར་སྐད་བརྒྱབ་པ་དང་། ཆར་ལོ་སིས་འཁྲིས་ནས་ཧོན་
འཐོར་འཐོར་ངང་ལྟ་ཞིང་། ཁོས་མིག་ཆུ་འབྱིད་ཙམ་བྱས་ལ། རེངས་པོར་གྱུར་པའི་ལུས་
པོ་ལྡང་མ་ཐུབ།
འཇོན་སོན་ཐེན་པཱ་ཁེའི་གམ་དུ་ལངས་ཏེ་རང་སེམས་གནོན་ཅི་ཐུབ་བྱས་ཤིང་། ཁོང་
ཁྲོས་འཁྲུག་འཁྲུག་ཏུ་འདར་ནས་སྐད་ཆ་ཡང་བཤད་མི་ཐུབ།
ཁོས་མཐའ་མར་སྐད་འགག་ཏོ་ཞིག་གིས། “ཁྱོད་ཀྱིས་ཁྱི་འདི་ལ་ཡང་བསྐྱར་གཞུས་
ན། ངས་ཁྱོད་གསོད་བགྱི་ཡིན” ཞེས་ཁ་གྲག
ཧལ་གྱིས། “འདི་ནི་ངའི་ཁྱི་རེད” ཅེས་ལན་བཏབ་ཅིང་། ཁོ་ཕྱིར་ཡོང་ནས་རང་གི་
མཆུ་སྟེང་གི་ཁྲག་ཕྱིས། “ཇུས་གཏོགས་བྱེད་རྒྱུ་ཞོག་མ་གཏོགས། ངས་ཁྱོད་རང་གསོད་
དགོས་བྱས་ཡོང་། ང་ནི་དྷོ་སན་ལ་འགྲོ་དགོས་ཡོད།”
སོན་ཐེན་ཁོ་དང་པཱ་ཁེའི་གསེང་དུ་ལངས་ཏེ་ཕར་འགྲོ་རྩིས་མེད། ཧལ་གྱིས་རྔོན་གྲི་
རིང་པོ་བཏོན་ཡོང་། མར་སི་དྷི་སིས་བཙིར་སྐད་རྒྱག་པ་དང་། ངུ་གིན་དང་དགོད་ཀྱིན་བྱེད་
པ་ནི་སྨྱོ་འཆོལ་དགུ་འཆོལ་ལ་གྱུར་པ་མངོན་གསལ་དོད་པོ་རེད། སོན་ཐེན་གྱི་སྟ་གྲིའི་
ཡུ་བ་ཧལ་གྱི་མཛུབ་ཚིགས་ལ་འཁེལ་ནས་རྔོན་གྲི་ས་ལ་ཟག་པ་རེད། ཧལ་གྱིས་བསྒྲུག་
པར་འགྲོ་རྩིས་བྱེད་དུས། སོན་ཐེན་གྱིས་ཡང་བསྐྱར་གཅིག་གཞུས་རྗེས། སོན་ཐེན་རང་
ཉིད་ཀྱིས་སྒུར་སྒུར་བྱས་ནས་གྲི་ཡར་བསྒྲུགས་ཏེ་གྲི་གཞུ་ཐེངས་གཉིས་ལ་པཱ་ཁེའི་མཐུར་
ཐག་བཅད།
ཧལ་གྱིས་ཡང་བསྐྱར་མ་འཛིངས་པ་རེད། ཧལ་གྱི་ལག་པ་གཉིས་སམ་ལག་ངར་
གཉིས་པོ་ཁོའི་གཅེན་མོའི་ལག་ནང་དམ་པོར་བཟུང་བ་མ་ཟད། པཱ་ཁེ་ནི་མ་གཞི་ནས་འཆི་
ལ་ཉེ་བས། གངས་གྲུ་འདྲུད་པར་ཕན་ནི་ཐོགས་བགྱི་མེད་པ་རེད། སྐར་མ་ཁ་ཤས་ཀྱི་རྗེས་
སུ། ཁོ་ཚོ་མཚོ་ཁ་དང་བྲལ་ཏེ་གཙང་པོར་ཞུགས། པཱ་ཁེས་ཁོ་ཚོ་ཕྱིན་སྒྲ་ཐོས་པས་མགོ་བོ་
བཏེགས་ཏེ་ལྟ་བར་བྱེད། ཕད་ཁེ་མགོ་ཁྱིར་བཞག་པ་དང་། སོའོ་ལེག་སི་དཀྱིལ་སྦྲེལ་དུ་
བཅུག་ཅིང་། བར་དུ་འཇོ་དང་དི་ཁེ་གཉིས་སྦྲེལ། ཁོ་ཚོས་ཀྱོག་ཙམ་ཀྱོག་ཙམ་དང་ཡམ་མེ
ཡོམ་མེ་བྱེད་པ་དང་། མར་སི་དྷི་སི་དངོས་ཟོག་བླུགས་པའི་གངས་གྲུའི་སྟེང་དུ་བསྡད། ཧལ་
གྱིས་ཁ་ལོ་བསྐོར་བ་དང་། ཆར་ལོ་སིས་ཀྱོག་ཙམ་ཀྱོག་ཙམ་ངང་རྗེས་ནས་བསྙེགས།
པཱ་ཁེས་གསེབ་ནས་ལྟ་དུས། སོན་ཐེན་ཁོའི་གམ་དུ་ཙོག་པུར་བསྡད་དེ་རྩུབ་ཤས་
ཆེ་ལ་ཞི་འཇམ་པའི་ལག་པས་རུས་པ་ཆག་པར་མྱུལ། ཁོས་བརྟག་དཔྱད་ཟིན་རྗེས། རྨས་
ཁེངས་པའི་ལུས་ལ་འཇིགས་རུང་བཀྲེས་ལྟོགས་ཀྱིས་མནར་བ་ཕུད་པའི་གནད་དོན་
གཞན་དག་མེད་པ་ཤེས། དེ་དུས་གངས་གྲུས་དབྱིན་ལེ་བཞི་ཆ་གཅིག་ཕྱིན་ཟིན་པ་དང་།
འཁྱགས་སྟེང་དུ་ཁོ་ཚོའི་གྲིབ་གཟུགས་ཀྱིས་ནུར་འགུལ་བྱེད་པར་པཱ་ཁེ་དང་སོན་ཐེན་
གྱིས་བལྟས། གློ་བུར་དུ་གངས་གྲུའི་རྒྱབ་ངོས་བརྡིབས་ཏེ་ཀོང་དོང་ནང་ལྷུང་འདྲ་ཞིག་ཁོ་
གཉིས་ཀྱིས་མཐོང་བ་དང་། ཧལ་གྱིས་བསྒྱུར་བཞིན་པའི་ཁ་ལོའི་ཡུ་བ་གནམ་ལ་ཀེར་ཞིང་།
མར་སི་དྷི་སིའི་བཙིར་སྐད་ཁོ་གཉིས་ཀྱི་རྣ་བར་ཐོས། ཆར་ལོ་སིས་ཁ་ཕྱིར་སློག་ནས་གོམ་
པ་གང་རྒྱུགས་པ་དང་། དེ་དུས་འཁྱགས་ངོས་ཧྲིལ་པོ་བརྡིབས་ནས་ཁྱི་མི་ཚང་མ་གར་སོང་
ཆ་མེད་དུ་གྱུར་ཅིང་། ཁ་ཆེར་བགྲད་འདྲའི་འཁྱགས་ཁུང་ཞིག་ཁོ་ན་ལས་རིག་རྒྱུ་མེད་པ་
དེ་ནི་གངས་ལམ་གྱི་འཁྱགས་རིམ་ཞུ་བ་རེད།
འཇོན་སོན་ཐེན་དང་པཱ་ཁེས་ཕན་ཚུན་ལྟ་ཙམ་བྱས།
འཇོན་སོན་ཐེན་གྱིས། “ཨ་ཙི། ལྟས་ངན་ཤ་ཚ་རྒྱུ་ཁྱོད་ཡིན་ན” ཞེས་བཤད། པཱ་ཁེས་
ཁོའི་ལག་པར་ལྕེ་ཡིས་ལྡག་ཙམ་བྱས།

རབ་བྱེད་དྲུག་པ། བརྩེ་བ་དོན་གཉེར།

ན་ནིང་གི་ཟླ་བ་བཅུ་གཉིས་པར་འཇོན་སོན་ཐེན་གྱི་རྐང་པ་འཁྱགས་སྦོས་ཐེབས་
པས་རོགས་ཟླ་ཚོས་ཁོ་པ་བཀོད་སྒྲིག་འོས་འཚམས་བྱས་ཏེ་རྨ་ཁ་གསོ་རུ་བཞག་རྗེས་
གཙང་པོའི་སྟོད་རྒྱུད་དུ་དྷོ་སན་ལ་འགྲོ་བྱེད་ཀྱི་གྲུ་རྫིངས་བཟོ་བར་ཕྱིན། པཱ་ཁེ་སྐྱོབ་དུས་
ཁོའི་རྐང་པ་ད་དུང་ཕྲན་བུ་འཐེང་བགྱི་ཡོད། གནམ་གཤིས་ཉིན་རེ་བཞིན་ཇེ་དྲོར་ཕྱིན་
པ་དང་། ཁོའི་རྐང་པ་ཡོངས་སུ་དྲག་སྐྱེད་བྱུང་བ་རེད། དཔྱིད་ཀ་དལ་བུར་ཤར་བ་དང་།
པཱ་ཁེ་གཙང་ཁར་ཉལ་ཏེ་ཆུ་རྒྱུ་བར་ལྟ་ཞིང་། ཉབ་བེ་ཉོབ་བེའི་ངང་བྱེའུས་གླུ་དབྱངས་
ལེན་པ་དང་། རང་བྱུང་ཁམས་ཀྱིས་ཤོབ་གཏམ་བཤད་པར་ཉན་ཞིང་། ཁོའི་ལུས་ཟུངས་
ག་ལེར་སོས།
ཡར་རྒྱུག་མར་རྒྱུག་དབྱིན་ལེ་སུམ་སྟོང་བྱས་རྗེས་སུ་ངལ་གསོའི་བདེ་བ་རབ་ཏུ་ཚོར་
བར་ནུས། པཱ་ཁེའི་རྨ་ཁ་རིམ་པས་ཟུམ་པ་དང་། ཤ་རྒོད་རྒྱས་ཤིང་། རུས་པ་སླར་ཡང་ཤ་
ཡིས་བཏུམས་པའི་བརྒྱུད་རིམ་གྱི་ནང་དུ་པཱ་ཁེ་ཡང་སྒྱིད་ལུག་ཇེ་ཆེར་གྱུར། དོན་དུ་པཱ་ཁེ་
གཅིག་པུ་མ་ཡིན་པར། འཇོན་སོན་ཐེན་དང་། ཟི་ཀིད་ཐེ་དང་། ནེ་ཀེ་ཚང་མས་གྲུ་རྫིངས་
ཡོང་སྟེ། ཁོ་ཚོ་བླུགས་ནས་ཆུ་རྒྱུན་དང་འགྲོགས་ཏེ་དྷོ་སན་ལ་འགྲོ་རྒྱུ་སྒྱིད་ལུག་ངང་ལ་
སྒུག་བཞིན་ཡོད། ཟི་ཀིད་ཐེ་ནི་ཨེར་ལན་ཊེའི་རྔོན་ཁྱི་མོ་ཆུང་ཆུང་ཞིག་ཡིན་པ་དེ་སྔ་ས་ནས་
པཱ་ཁེ་དང་མཛའ་བོར་གྱུར། དེ་དུས་པཱ་ཁེ་ཤི་མིན་རོ་མིན་ཡིན་སྟབས། མོ་འཁྲིས་སུ་ཡོང་དུ་
མི་འཇུག་པ་བྱེད་ཐབས་དང་བྲལ། མོ་སྨན་བཅོས་ནད་སྐྱོང་གི་འཇོན་ཐང་དང་ལྡན་པའི་ཁྱི་
ཁ་ཤས་དང་འདྲ་བར། པཱ་ཁེའི་རྨ་ཁར་ལྕེ་ལྡག་བརྒྱབ་ནས་གཙང་མ་གཙང་རྐྱང་བཟོ་བ་ནི་ཞི་
མི་ཨ་མས་རང་གི་ཞིམ་ཕྲུག་ལ་གཙང་སྦྲ་བྱེད་པ་དང་འདྲ། ཉིན་ལྟར་གྱི་ཞོགས་པ་ཞོགས་ཟས་
ཟོས་རྗེས། པཱ་ཁེས་སོན་ཐེན་ཡོང་རེ་འཆང་བ་དེ་བཞིན་དུ་ལང་ལ་བཏང་ནས་ལྟ་རྟོག་བྱེད་
པར་ཡོང་རེ་ཁོ་ན་འཆང་བར་མ་གྱུར་གྱི་བར་དུ། མོས་ནམ་ཡང་མི་འགྱུར་བའི་ངང་རང་ངོས་
ལ་བཀོད་སྒྲིག་བྱས་པའི་ལས་འགན་བསྒྲུབས། ནེ་ཀེ་ནི་ཁྱི་ནག་སྟོབས་ཆེན་ཞིག་ཡིན་པ་དེའི་
རྒྱུད་ཕྱེད་ཀ་ནི་དམག་ཁྱི་དང་ཕྱེད་ཀ་ཤྭ་ཁྱི་རེད། ཁོས་ཀྱང་མཛའ་བ་འཛིན་པར་བྱེད་ཀྱང་
མངོན་གསལ་དོད་པོ་དེ་ཙམ་མི་བྱེད། ཁོ་ལ་གད་མོ་དགོད་ཤེས་པའི་མིག་ཟུང་ཡོད་ཅིང་། དོན་
དམ་གྱི་གཤིས་བཟང་ཅན་ཞིག་རེད།
པཱ་ཁེའི་བསམ་ཡུལ་ལས་འདས་པ་ཞིག་ལ། ཁྱི་དེ་གཉིས་ཀྱིས་ཁོ་ལ་མིག་ཚ་མདོག་
ཕྲ་མོ་ཙམ་ཡང་མི་བྱེད་པར། དེ་གཉིས་ཀྱིས་འཇོན་སོན་ཐེན་གྱི་བྱམས་བརྩེ་དང་བློ་བག་
ཡངས་པོར་མཉམ་རོལ་བྱེད་པ་དང་འདྲ། པཱ་ཁེའི་གཟུགས་པོ་དཔའ་ཆ་ཐང་པོར་གྱུར་རྗེས།
ཁོ་གཉིས་ཀྱིས་ཁོ་ལ་རྩེད་མོ་སྣ་མིན་སྣ་ཚོགས་རྩེད་འདོད་སློང་བས་ན། སོན་ཐེན་ཡང་
ཞུགས་པར་དབང་མེད་དུ་ཐལ། པཱ་ཁེ་དེ་ལྟར་བློ་བདེ་བག་ཕེབས་ངང་དྲག་སྐྱེད་བྱུང་སྟེ།
འཚོ་བ་གསར་པ་སྐྱེལ་མགོ་ཚུགས། ཁོ་ལ་ལྷག་བསམ་རྣམ་དག་དང་སྤྲོ་སེམས་འཁོལ་བའི་
བརྩེ་བ་དེ་རིགས་ཐེངས་དང་པོ་བྱུང་བ་རེད། བརྩེ་བ་དེ་རིགས་ནི་ཉི་འོད་རབ་ཏུ་འཚེར་
བའི་སན་ཋེ་ག་ལཱ་ར་གཞོང་སའི་ཁྲིམས་དཔོན་མི་ལེར་གྱི་ཁྱིམ་དུ་ཚོར་མྱོང་མེད། ཁོས་
ཁྲིམས་དཔོན་གྱི་ཕྲུ་གུ་ཚོ་དང་མཉམ་དུ་རི་དྭགས་རྔོན་པ་དང་འཆམ་འཆམ་ལ་འགྲོ་བ་དེ་
ནི་ལས་རོགས་ཀྱི་འབྲེལ་བ་ཞིག་ཡིན་པ་དང་། ཁྲིམས་དཔོན་གྱི་ཚ་རྒྱུད་ཚོ་དང་མཉམ་དུ་
སྡོད་དུས་ནི་ནན་ཏན་ངང་ལྟ་སྐྱོང་གི་འགན་འཁུར་བ་ཞིག་རེད། ཁྲིམས་དཔོན་ངོ་མ་དང་
ཁོ་གཉིས་བར་གྱི་འབྲེལ་བ་དེ་ནི་བག་ཡོད་ཡ་རབས་ཀྱི་མཛའ་དུང་ཞིག་རེད། སྤྲོ་སེམས་
མེ་ལྟར་འབར་བ་དང་། ཧ་ལས་དད་བཀུར་གྱི་བརྩེ་བ་དེ་རིགས་ནི་འཇོན་སོན་ཐེན་ལ་
བརྟེན་ནས་བྱུང་བ་ཞིག་རང་ངོ་། །
དེ་ནི་འཇོན་སོན་ཐེན་གྱིས་ཁོའི་སྲོག་བསྐྱབས་པས་ཡིན་ལ། དེ་བས་འཇོན་སོན་ཐེན་
ནི་འདོད་པར་འཐད་པའི་སྦྱིན་བདག་ཅིག་ཡིན་པས་རེད། མི་གཞན་གྱིས་ཁོ་ཚོའི་ཁྱི་ལ་
སེམས་ཁུར་ལྟ་རྟོག་བྱེད་པ་ནི་འགན་སེམས་དང་ཚོང་པའི་རྩིས་ལས་བྱུང་བ་ཞིག་ཡིན་
མོད། ཁོས་ནི་རང་དབང་མེད་པར་ཁྱི་དེ་ཚོ་རང་གི་ཕྲུ་གུར་བརྩིས་ནས་ལྟ་སྐྱོང་བྱེད་པས་
རེད། ད་དུང་དེས་ཀྱང་མི་ཚད་པར། ཁོས་བྱམས་བརྩེའི་ངང་ཁོ་ཚོར་ངོ་ཡ་བྱ་རྒྱུ་བརྗེད་
མྱོང་མེད་དེ། འུད་ཆེ་ཙམ་བཤད་ན། ཁོ་མར་ལ་བསྡད་ནས་ཁོ་ཚོ་དང་ལྷོད་ལྷོད་ངང་ཁ་
བརྡ(ཁོས་དེ་ལ་འུད་ཤོབ་བཤད་པ་ཞེས་ཟེར།)བྱེད་ཅིང་། ཁོ་ཚོ་དགའ་པོ་བྱུང་ན་ཁོ་རང་
ཡང་དེ་མཚུངས་ཀྱིས་སྣང་བ་སྤྲོ་པོ་ཡོང་བགྱི་ཡོད། ཁོས་རྟག་པར་པཱ་ཁེའི་མགོ་བོ་ཤེད་
ཀྱིས་བཟུང་བ་དང་། ཡང་བསྐྱར་རང་ཉིད་ཀྱི་མགོ་བོ་པཱ་ཁེའི་མགོ་ལ་འབྱར་ནས་རྒྱབ་
མདུན་ལ་ཡམ་ཡོམ་དུ་དཀྲུགས་ཀྱིན་མིང་འདྲ་མི་འདྲའི་ཐོག་ནས(མིང་གང་བྱུང་མང་
བྱུང་།)ཁོ་འབོད་པ་དང་། པཱ་ཁེས་ནི་དེ་ཀུན་གཅེས་མིང་ལ་བརྩི་བར་བྱེད། ཧང་རྒྱག་ཚ་
པོའི་འཐམས་འཁྱུད་དང་སྡུག་བཤད་མུག་བཤད་ཀྱི་གཤེ་སྒྲ་དེ་རིགས་ཀྱི་ཁྲོད་ནས་པཱ་ཁེར་
སྤྲོ་སྣང་ཧ་ཅང་ཆེན་པོ་ཞིག་ཡོང་བགྱི་ཡོད། རྒྱབ་མདུན་ལ་འབུད་འདེད་གཏོང་ཐེངས་རེ་
རེ་བཞིན་དུ་ཁོ་བདེ་བས་རབ་ཏུ་མྱོས་ཏེ་སྙིང་ཁ་ནས་ཐོན་གྲབས་བྱེད། སོན་ཐེན་གྱིས་ཁོ་
གློད་མ་ཉིད་དུ་པཱ་ཁེས་ལག་པའི་སྡེར་མོ་ཡར་ལ་བཏེགས་ཤིང་། དགོད་འཚེར་འཚེར་ཡིན་
པའི་ཁ་དེ་གདངས་པ་དང་། མིག་མདའ་བསྐོར་བར་བྱེད་ལ། མགྲིན་པའི་ནང་ནས་འདར་
སྒྲ་ཡོད་པ་འདྲ་ལ་མེད་པ་འདྲ་བ་ཞིག་སྒྲོག་ཅིང་། ཁོས་གཡོ་མེད་སྒུལ་མེད་ངང་དེ་ལྟར་
ལངས་ཚུགས་པ་བྱེད། དེ་དུས་འཇོན་སོན་ཐེན་གྱིས། དཀོན་མཆོག་མཁྱེན་ནོ། །ཁྱི་ཁྱོད་
ཀྱིས་སྐད་ཆ་ཤོད་རྒྱུ་ཕུད་པའི་གཞན་ཀུན་ཤེས་བགྱི་འདུག་ཅེས་ཧ་ལས་དབུགས་འབྱིན་
སྙིང་དབུས་ནས་བྱེད་པ་རེད།
པཱ་ཁེར་འཁུ་བའི་རྣམ་པའི་བརྩེ་བ་མཚོན་སྟངས་ཤིག་ཡོད་དེ། ཁོས་རྟག་པར་སོན་
ཐེན་གྱི་ལག་པར་སོ་ཤེད་ཀྱིས་བཏབ་ནས། ཡུན་ཧ་ཅང་རིང་པོ་སོང་རྗེས་སོན་ཐེན་གྱི་ལག་
པའི་སྟེང་གི་སོ་རྗེས་གཞི་ནས་ཡལ་བགྱི་ཡོད། སོན་ཐེན་གྱིས་གཤེ་བ་དེ་ནི་བརྩེ་བ་འཆང་
བ་ཡིན་པ་པཱ་ཁེས་ཤེས་ལ། པཱ་ཁེས་སོ་འདེབས་པ་དེ་ནི་བརྩེ་བ་ཡིན་པ་ཡང་སོན་ཐེན་
གྱིས་འདོད།
པཱ་ཁེས་སོན་ཐེན་ལ་བཅངས་པའི་བརྩེ་བ་དེ་གཙོ་བོ་དད་གུས་ཀྱི་ཐོག་ནས་མངོན་
པར་བྱེད། སོན་ཐེན་གྱིས་ཁོ་ལ་བྱིལ་བྱིལ་དང་། ཁོ་ལ་སྐད་ཆ་བཤད་པ་དེས་ཁོ་དགའ་ནས་
སྨྱོ་གྲབས་བྱེད་ན་ཡང་། ཁོས་བྱ་དངོས་རགས་པ་དེ་འདྲ་དོན་གཉེར་མི་བྱེད། ཟི་ཀིད་ཐེས་
སྣ་ཡིས་སོན་ཐེན་གྱི་ལག་པར་ཕར་ཚུར་བརྡར་རྒྱུར་གོམས་པ་དང་། སོན་ཐེན་གྱིས་མོ་ལ་
གཞུ་ཙམ་མ་བྱས་ཀྱི་བར་དུ་ལུས་པོ་ག་ལེར་གུག་པར་བྱེད། ནེ་ཀེ་ནི་གཟབ་གཟབ་སིལ་
སིལ་ངང་ལངས་ཏེ། མགོ་ཆེན་པོ་དེ་སོན་ཐེན་གྱི་པུས་མོའི་སྟེང་དུ་འཇོག་པ་རེད། པཱ་ཁེས་
དེ་འདྲ་མི་བྱེད་པར། ཁོ་ནི་གམ་ནས་སྨོན་སེམས་ཀྱིས་ལྟ་རྒྱུ་བྱུང་ན་འདོད་བློ་ཁེངས་བགྱི་
ཡོད། ཁོ་སོན་ཐེན་གྱི་རྐང་པའི་འགྲམ་དུ་ཁ་སྦུབ་ལ་ཆུ་ཚོད་གཅིག་ཉལ་ནས། སྤྲོ་སེམས་
འཁོལ་བ་དང་ཚོར་བ་སྐྱེན་པའི་སྒོ་ནས་སོན་ཐེན་གྱི་ངོ་ལ་ཡར་ལྟ་བྱས་ཏེ། དེ་ལ་ཞིབ་
འཇུག་བྱེད་པ་དང་། སྤྲོ་སྣང་ཆེན་པོའི་སྒོ་ནས་སོན་ཐེན་གྱི་གདོང་གི་རྣམ་འགྱུར་དང་།
སྟངས་སྟབས་སམ། ཡང་ན་ལུས་ཀྱི་འགྱུར་ལྡོག་རེ་རེ་བཞིན་གྱི་རྗེས་སྙེག་བྱེད། ཡང་ན་
གནས་ཚུལ་མི་འདྲ་བའི་འོག་ཏུ། ཁོ་སོན་ཐེན་གྱི་གཞོགས་དང་རྒྱབ་ཀྱི་རྒྱང་རིང་ཙམ་གྱི་
སར་ཁ་སྦུབ་ཏུ་ཉལ་ཏེ། སོན་ཐེན་གྱི་གཟུགས་བརྙན་དང་སྐབས་སྐབས་ཀྱི་སྟངས་སྟབས་
ལ་འབྲུ་ཚུགས་སུ་ལྟ་བར་བྱེད། སེམས་དང་སེམས་པ་འདྲེས་པ་ཡང་སྲིད་དེ། པཱ་ཁེས་ཧུར་
རེར་བལྟས་པའི་མཐུ་ཡིས་སོན་ཐེན་གྱིས་རྟག་པར་ཁ་ཕྱིར་སློག་ནས། པཱ་ཁེར་ཁ་རོག་ལ་
ཧུར་རེར་བལྟ་དགོས་པ་ཡོང་བགྱི་ཡོད། དེ་དུས་སོན་ཐེན་དང་པཱ་ཁེ་གཉིས་ཀའི་མིག་ལས་
རྣམ་ཤེས་ཀྱི་འོད་སྣང་འཕྲོ་བར་བྱེད།
ཉེན་ཁ་ལས་ཐར་རྗེས་དུས་ཡུན་ཧ་ཅང་རིང་པོ་ཞིག་ནང་། པཱ་ཁེས་སོན་ཐེན་ཁོ་རང་
གི་མཐོང་ས་དང་འབྲལ་དུ་འཇུག་མི་འདོད། སོན་ཐེན་གུར་དང་བྲལ་བ་ནས་ལོག་མ་ཡོང་
བར་དུ་པཱ་ཁེ་མཉམ་དུ་འགྲོ་བ་རེད། བྱང་ཕྱོགས་སུ་སླེབས་རྗེས། སྦྱིན་བདག་ཁ་ཤས་བྱུང་
བ་ཚང་མ་མི་རིང་བར་གར་སོང་ཆ་མེད་དུ་གྱུར་རྐྱེན། ཁོ་ལ་སྦྱིན་བདག་རྒྱུན་རིང་པོ་མ་
བསྡད་དོགས་ཀྱི་སེམས་ཁྲལ་སྐྱེས། ཁོས་སོན་ཐེན་ཡང་ཕེ་རའོ་དང་། ཧྥོ་རན་སོ་སི་དང་།
སེ་ཀ་ལན་ཊེའི་ཀོ་ཀོ་གཡག་དེ་ནང་བཞིན་བྱས་ནས། ཁོའི་འཚོ་བ་དང་བྲལ་དོགས་ཀྱི་
སེམས་ཁྲལ་ཆེ། དགོང་མོ་རྨི་ལམ་གྱི་ནང་དུ་ཡང་འཇིགས་སྣང་དེ་རིགས་ཀྱིས་ཁོ་སྐྱིད་དུ་
འཇུག་བགྱི་མེད། དེ་འདྲ་བྱེད་ཐེངས་རེར་ཁོ་གཉིད་ལས་དྭངས་པར་བྱས་ཏེ། གྲང་ངད་ལ་
མ་འཛེམས་པར་གུར་གྱི་སྒོ་ཁར་ཡོང་སྟེ། དེ་གར་ལངས་ནས་སྦྱིན་བདག་གི་སྡུར་པའི་སྒྲ་
ལ་ཉན་པར་བྱེད།
པཱ་ཁེས་སོན་ཐེན་ལ་གཏིང་ནས་དགའ་པོ་བྱེད་པ་དེས་ཤེས་དཔལ་ལྡན་པའི་ཞི་དུལ་
བག་ཆགས་བཟང་པོ་མངོན་པ་དང་འདྲ་ན་ཡང་། བྱང་ཕྱོགས་ཀྱི་རྒྱལ་ཁམས་ཀྱིས་ཁོའི་
ནང་སེམས་སུ་དྲན་གསོ་བྱས་པའི་གདོད་མའི་དམུ་རྒོད་ཀྱི་རང་གཤིས་ནི་སྔར་བཞིན་
གསོན་ཉམས་དོད་ལ་དཔྱིད་དཔལ་བཞད་ལྟར་སྣང་། ཁོ་ལ་མེ་ཡི་གམ་དང་ཐོག་ཁའི་འོག་
ཏུ་འདུལ་གསོ་བྱས་པའི་ལྷག་བསམ་རྣམ་དག་དང་མི་ཕྱེད་དད་པ་ལྡན་ལ། ཡང་ནི་རྒོད་
སེམས་དང་གཡོ་སྒྱུ་སོར་ཉར་བྱས་ནས་ཡོད། ཁོ་ནི་ཞི་འཇམ་གྱི་ལྷོ་ཕྱོགས་ནས་ཡོང་ཞིང་།
ཁྱི་རབས་ནས་ཁྱི་རབས་བར་ཤེས་དཔལ་གྱི་རྗེས་ཤུལ་འགོས་པའི་ཁྱི་ཞིག་རེད་ཅེས་བཤད་
པ་ལས་ནི། ཁོ་པ་འབྲོག་སྟོང་ནས་ཡོང་སྟེ་འཇོན་སོན་ཐེན་གྱི་གམ་དུ་ཙོག་པུར་བསྡད་
པའི་གཅན་གཟན་ཞིག་རེད་ཅེས་བཤད་ན་འཚམ་པར་སྣང་ངོ་། །བརྩེ་བ་ཤིན་ཏུ་ཟབ་པའི་
དབང་གིས་ཁོས་མི་དེའི་ཅ་ལག་བརྐུ་མི་རུང་བ་ལས། གུར་གཞན་དག་ཏུ་འཛུལ་ནས་མི་
གཞན་གྱི་ཅ་ལག་བརྐུ་བར་ཁོས་ཐེ་ཚོམ་སྤུ་ཙམ་ཡང་མི་བྱེད་པ་མ་ཟད། བརྐུ་ལ་ཤིན་ཏུ་
མཁས་པས་སུས་ཀྱང་ཧ་གོ་བགྱི་མེད།
ཁོའི་ངོ་དང་ལུས་ལ་ཁྱི་གཞན་གྱིས་སོ་བཏབ་ཤུལ་མང་བ་དང་། དམར་འཛིང་བྱེད་
དུས་ཁོའི་གཏུམ་རྔམ་ནི་སྔ་མ་ནང་བཞིན་ཡིན་པར་མ་ཟད། བདེ་ལྕག་ཇེ་འཁྱུག་ཏུ་ཕྱིན།
ཟི་ཀིད་ཐེ་དང་ནེ་ཀེ་གཉིས་ནི་གཤིས་ཀ་བཟང་ཐག་ཆོད་ནས་འཁྲུག་རྩོད་མི་བྱེད་པ་དང་།
མ་གཞི་ནས་ཁོ་གཉིས་འཇོན་སོན་ཐེན་གྱི་ཁྱི་རེད། འོན་ཏེ་རྒྱུས་མེད་ཀྱི་ཁྱི་དེ་ཚོ་ཁྱི་རྒྱུད་
ཅི་ཡིན་པ་དང་། གཏུམ་དྲག་ཇི་ལྟར་ཡོད་རུང་། གང་མགྱོགས་པཱ་ཁེར་མགོ་སྒུར་བཀའ་
ཉན་བྱེད་ཅིང་། དེ་ལྟ་མིན་ན་ཁོ་ཚོར་རང་ཉིད་ཀྱིས་དགྲ་བོ་འཇིགས་རུང་ཞིག་ལ་སྲོག་
སྐྱེལ་སྣང་འཆར་བགྱི་ཡོད། པཱ་ཁེ་ནི་ཡ་ང་སྙིང་རྗེ་དང་བྲལ་བ་ཞིག་རེད། ཁོས་དབྱུག་རིང་
དང་ཁྱི་སོའི་ངེས་སྲོལ་ལ་གོ་བ་ཟབ་མོ་ལོན་ཡོད། ཁོས་ནམ་ཡང་རང་ལ་གྱོང་མ་འཁེལ་བ་
བྱེད་ལ། ཁོ་རང་སོ་སོས་བསླངས་པའི་འཆི་གསོན་ཐག་གཅོད་ཀྱི་འཛིང་མོའི་ཁྲོད་དུ་ཕྱིར་
འཐེན་ཡེ་ནས་མི་བྱེད། ཟི་བྷི་ཚེ་དང་། འཐབ་རྒྱུར་རྒོད་པའི་དམག་ཁྱི་དང་སྦྲག་ཁྱིའི་ས་
ནས་ཁོས་བསླབ་བྱ་བསྡུ་ལེན་བྱས་ཏེ། བཏང་སྙོམས་ཀྱི་ལུགས་ཟེར་བ་མེད་པ་ཤེས། ཁོས་
ཁྱི་གཞན་ངེས་པར་དུ་འདུལ་དགོས་ཤིང་། དེ་ལྟ་མ་བྱས་ན་གཞན་གྱིས་བྲན་དུ་བཀོལ་རྒྱུ་
ཡིན་པ་དང་། སྙིང་རྗེ་ཆེ་མདོག་བྱེད་པ་ནི་ཞན་ཆ་ཞིག་རེད། གདོད་མའི་འཚོ་བའི་ནང་དུ་
སྙིང་རྗེ་བྱ་བའི་མིང་ཡང་མེད་པར། སྙིང་རྗེ་བྱས་ན་གཞན་གྱིས་དཔའ་ཞུམ་པར་གོ་ལོག་
ཐེབས་ངེས་ལ། གོ་ལོག་ཐེབས་ན་འཆི་རྒྱུ་ལས་མེད་དོ། །ཕར་ལ་མ་བསད་ན་ཚུར་ལ་གསོད་
ངེས་ཡིན་པ་དང་། ཕར་ལ་མ་ཟོས་ན་ཚུར་ལ་ཟ་ངེས་ཡིན་པ་དེ་ནི་སྲོལ་ལུགས་རེད། རྒྱུད་
འཛིན་ཡུན་རིང་བྱས་པའི་བཀའ་རྒྱ་དེ་ལ་ཁོས་བརྩི་སྲུང་བྱས།
ཁོ་ནི་རང་ཉིད་ཀྱི་མྱོང་བ་དངོས་དང་། རང་ཉིད་དངོས་སུ་འཚོ་བ་སྐྱེལ་མྱོང་བའི་
ལོ་ཟླ་ལས་འདས་པར་གྱུར། ཁོས་འདས་པའི་དུས་དང་ད་ལྟ་འབྲེལ་མཐུད་བྱེད་བཞིན་
དུ། རྟག་བརྟན་ལས་བྱུང་བའི་ཚིགས་འགྲོས་ཤུགས་དྲག་ལྡན་པས་ཁོའི་ལུས་ནང་དབྱངས་
ཚིགས་ཤིག་གྲུབ་ནས། རྦ་རླབས་འཕྱུར་འཇགས་དང་། དུས་བཞིའི་འཕོ་འགྱུར་ལ་ཁ་
འཛིན་བྱེད་པ་བཞིན་དུ་ཁོ་ལ་ཁ་འཛིན་བྱེད་བཞིན་ཡོད། འཇོན་སོན་ཐེན་གྱི་གམ་དུ་ཙོག་
པུར་བསྡད་པའི་ཁྱི་དེ་ནི་བྲང་ཞེང་ཆེ་བ་དང་། མཆེ་བ་རྣོན་པོ་སྐྱ་ཆེམ་ཆེམ་དང་སྤུ་རིང་པོ་
མངའ་ཞིང་། ཁོའི་རྒྱབ་ཏུ་ཁྱིའི་གཟུགས་བརྙན་སྣ་མིན་སྣ་ཚོགས་ཡོད་པའི་ཁྲོད་དུ་སྤྱང་མ་
ཁྱི་དང་སྤྱང་རྒོད་ཀྱང་ཡོད། ཁོ་ཚོས་ཁོ་ལ་སྐུལ་འདེད་དང་ལྕག་འདེབས་བྱེད་པ་དང་། ཁོས་
ཟོས་པའི་ཤའི་བྲོ་བར་མཉམ་རོལ་དང་། ཁོས་བཏུངས་པའི་ཆུ་ལ་མཉམ་འཐུང་བྱེད་འདོད་
ཅིང་། ཁོ་དང་མཉམ་དུ་རླུང་སྒྲར་ཉན་ནས་གནམ་གཤིས་ཀྱི་འགྱུར་ལྡོག་རྟོགས་པ་དང་། ཁོ་
དང་མཉམ་དུ་ཞིབ་ཉན་བགྱིས་ཏེ། ནགས་ཚལ་ཁྲོད་ཀྱི་གདོད་མའི་ཚེ་སྲོག་གི་གནས་ཚུལ་
བཤད་ནས། ཁོའི་བརྩེ་སེམས་ལ་ཁ་འཛིན་བྱེད་པ་དང་། ཁོའི་བྱ་སྤྱོད་ལ་མཛུབ་ཁྲིད་ཀྱིས།
ཁོ་ཚོ་མཉམ་དུ་ཉལ་བ་དང་། མཉམ་དུ་གཉིད་ཁུག་པ། མཉམ་དུ་རྨི་ལམ་རྨི་བ་བཅས་བྱེད་
ཅིང་། ཡང་ནི་པཱ་ཁེ་ལས་འདས་ཏེ། ཁོའི་རྨི་ལམ་གྱི་ནང་དོན་ལ་འགྱུར་བར་བྱེད་པ་རེད།
གཟུགས་བརྙན་དེ་ཚོས་ཁོ་བཙན་འབོད་བྱེད་པས་ན། ཁོས་མི་ལ་བརྟེན་འདོད་བློ་དེ་
ཉིན་རེ་ལས་ཉིན་རེར་ཇེ་ཆུང་དུ་ཕྱིན། ནགས་ཚལ་སྟུག་པོའི་འཇིངས་སུ་འབོད་སྒྲ་ཞིག་
གྲག་པ་དེ་ནི་གསང་བ་ལྐོག་གྱུར་ཞིག་ཡིན་པ་དེའི་ཡིད་དབང་འཕྲོག་ཤུགས་ནི་ཤིན་ཏུ་
ཆེའོ། །འབོད་སྐད་དེ་རིགས་ཐོས་རིམ་བཞིན་དུ་ཁོས་མི་རྗེས་ཀྱིས་ཁེངས་པའི་ས་བསྐྱུར་
ཏེ། ནགས་ཚལ་གྱི་འཇིངས་སུ་ཞུགས་ནས་ཐག་ཇེ་རིང་དུ་ཕྱིན། གང་དུ་འགྲོ་མིན་དང་དེ་
ལྟར་འགྲོ་དགོས་དོན་ཅི་ཡིན་ཁོས་མི་ཤེས་ལ་ཤེས་ཀྱང་མི་འདོད། འབོད་སྒྲ་དེ་ནི་བཙན་
ཤུགས་ཆེ་ཞིང་ནགས་ཚལ་སྟུག་པོའི་འཇིངས་ནས་གྲག་པ་ཞིག་རེད། འོན་ཏེ་མི་ཡིས་
སླེབས་མྱོང་མེད་པའི་ས་མཉེན་པོ་དང་ལྗོན་པའི་བསིལ་གྲིབ་ཏུ་སླེབས་རིམ་བཞིན་དུ།
འཇོན་སོན་ཐེན་ལ་བཅངས་པའི་བརྩེ་སེམས་ཀྱིས་ཁོ་པ་སླར་ཡང་མེ་ཀོང་གི་གམ་དུ་ཕྱིར་
འབོད་པ་རེད།
ཁོ་པ་ཉར་ཐུབ་མཁན་ནི་སོན་ཐེན་ལས་མེད་པར། མི་གཞན་ཀུན་ནི་བརྩི་རིན་མེད་
པ་ཤ་སྟག་རེད། སྐབས་རེར་འགྲུལ་པས་ཁོ་ལ་བསྔགས་བརྗོད་དང་གཅེས་གཅེས་བྱས་པར་
ཁོས་སྣང་མེད་དུ་གཏོང་བ་དང་། གལ་ཏེ་སེམས་རྩ་འཁོལ་དྲགས་པའི་མི་ཞིག་དང་འཕྲད་
ན་ཁོ་ལངས་ནས་འགྲོ་བ་རེད། སོན་ཐེན་གྱི་རོགས་ཟླ་ཧན་སེ་དང་ཕིད་ཐེ་གཉིས་ཀྱིས་ཡུན་
རིང་བསྒུག་པའི་གྲུ་རྫིངས་ལ་བསྡད་ནས་ཡོང་བ་དང་། པཱ་ཁེས་དང་ཐོག་ཁོ་གཉིས་ལ་ཁ་
ཡ་མ་བྱས་ཤིང་། ཁོ་གཉིས་དང་སོན་ཐེན་བར་གྱི་འབྲེལ་བ་ཟབ་པོ་ཡོད་པ་ཧ་གོ་རྗེས། གཞི་
ནས་སྒྱིད་ལུག་ངང་དང་ལེན་བྱས། པཱ་ཁེས་ཁོ་གཉིས་ཀྱི་གཅེས་གཅེས་དང་ལེན་བྱེད་པ་
དེ་ནི་ཁོ་གཉིས་ལ་སྙིང་རྗེ་བྱེད་པ་དང་འདྲ། ཁོ་གཉིས་ཀ་སོན་ཐེན་ལྟ་བུའི་གཟུགས་རིང་
དེ་འདྲ་ཡིན་པ་དང་། ཏན་ཏན་ཏིག་ཏིག་དང་། ཁ་རི་ཁ་ཐུག་དང་། གནས་ལུགས་རྟོགས་
མཁན་བཅས་རེད། གྲུ་རྫིངས་གཡེང་རྒྱུག་བྱས་ནས་དྷོ་སན་གྱི་སོག་གཤགས་ར་བའི་ཉེ་
འགྲམ་གྱི་ཀློང་འཁོར་ཆེན་པོར་མ་སླེབས་ཀྱི་གོང་ལ། ཁོ་གཉིས་ཀྱིས་པཱ་ཁེའི་གཤིས་ཀར་
རྒྱུས་མངའ་ལོན་ནས། ཁོ་ལ་སུན་པོ་བཟོ་བར་མི་འགྲོ་སྟེ། ཁོ་ནི་ཟི་ཀིད་ཐེ་དང་ནེ་ཀེ་
གཉིས་ནང་བཞིན་དུ་གཞན་གྱིས་མ་འདྲིས་འདྲིས་མདོག་བྱེད་པར་དགའ་མཁན་དེ་འདྲ་
མིན་པས་སོ། །
འོན་ཏེ་པཱ་ཁེས་སོན་ཐེན་ལ་བཅངས་པའི་བརྩེ་བ་ཉིན་རེ་བཞིན་ཇེ་ཟབ་ཏུ་ཕྱིན།
དབྱར་ཁའི་འགྲུལ་བཞུད་ཀྱི་ལམ་དུ་མི་ཀུན་གྱི་ཁྲོད་ནས་སོན་ཐེན་ཁོ་ནས་པཱ་ཁེར་རྡོག་
ཁྲེས་འཁུར་དུ་འཇུག་པར་ནུས། པཱ་ཁེའི་ངོས་ནས་བཤད་ན། སོན་ཐེན་གྱིས་བཀའ་བཏང་
ཕྱིན། སྲིད་ན་བསྒྲུབ་མི་ཐུབ་པའི་བྱ་བ་མེད་པ་རེད། ཉིན་ཞིག་ལ(དེ་དུས་ཁོ་ཚོས་གྲུ་རྫིངས་
ཀྱི་ཡོང་འབབ་གཏའ་མར་བཞག་སྟེ། དྷོ་སན་དང་བྲལ་ནས་ཐད་ནེ་ཎ་གཙང་པོའི་སྟོད་
རྒྱུད་དུ་ཕྱིན།)མི་དང་ཁྱི་གཡང་རོང་དུ་ངལ་གསོ་བཞིན་ཡོད་པ་དང་། འགྱིང་ངེར་ལངས་
པའི་གཡང་རོང་དེའི་མཐོ་ཚད་ལ་མ་མཐར་ཡང་དབྱིན་ཁྲེ་སུམ་བརྒྱ་ཡོད་ཅིང་། གཤམ་
ནི་བྲག་རི་སྐྱ་ཐེར་ཐེར་རེད། འཇོན་སོན་ཐེན་གཡང་རོང་ཁར་བསྡད་པ་དང་། པཱ་ཁེ་དང་
ཁོ་པ་དཔུང་པ་མཉམ་གཤིབ་རེད། སོན་ཐེན་གྱིས་གློ་བུར་དུ་མ་དྲན་དགུ་དྲན་བྱས་ཏེ།
ཧན་སེ་དང་ཕིད་ཐེ་གཉིས་པོ་ཁོས་བསྒྲུབ་འདོད་པའི་ཚོད་ལྟ་ཞིག་ལ་བལྟ་བར་བོས། “པཱ་
ཁེ། མཆོངས་ཤིག” ཁོས་མཛུབ་མོས་གཡང་རོང་ལ་གཏད། དེ་མ་ཉིད་ལ་ཁོ་དང་པཱ་ཁེ་
གཉིས་གཡང་རོང་ལ་མཉམ་དུ་བསྒྲིལ་བ་དང་། ཁོས་ཤེད་ཤུགས་ཡོད་རྒུ་བཏོན་པས་པཱ་ཁེ་
གཡང་རོང་ལ་མཆོང་རྒྱུ་འགོག་ཐུབ་ཙམ་བྱུང་ཞིང་། ཧན་སེ་དང་ཕིད་ཐེས་ཁོ་གཉིས་བདེ་
འཇགས་ཡོད་སར་ཕྱིར་འཐེན།
ཡུད་ཙམ་སོང་རྗེས། ཁོ་ཚོས་གཞི་ནས་སྐད་ཆ་བཤད་པ་དང་། ཕིད་ཐེས། “དེ་འདྲའི་
ཉེན་ཁ་ལ་ཨང" ཞེས་བཤད།
སོན་ཐེན་གྱིས་མགོ་བོ་གཡུགས་བཞིན་དུ “མ་རེད། དེ་ནི་ཧ་ཅང་གི་ཡག་པོ་རེད་ལ།
དངོས་གནས་ཞེད་སྣང་ཡང་རེད་བཞག ཁྱོད་གཉིས་ཀྱིས་ཨེ་ཤེས། ཁྱི་འདིའི་ལྷག་བསམ་
ལ་ང་ནི་རྟག་པར་སྐྲག་སྣང་ཡོང་བགྱི་འདུག” ཅེས་བཤད།
ཕིད་ཐེས་པཱ་ཁེར་གཏད་དེ་མགོ་བོ་ལྕོག་ལྕོག་བྱེད་བཞིན་དུ། “ཁོ་གམ་དུ་ཡོད་དུས།
ངས་ཁྱོད་ལ་རྐང་བརྡ་ལག་བརྡ་བྱེད་ཕོད་བགྱི་མི་འདུག” ཅེས་ནན་ཏན་ངང་བཤད།
ཧན་སེས་ཀྱང་། “ཁ་ལ་ཉོན་ཨང” ཞེས་དང་། “ངས་ཀྱང་བྱེད་ཕོད་བགྱི་མི་འདུག”
ཅེས་བཤད།
ལོ་དེ་མ་རྫོགས་ཀྱི་གོང་ལ། ཕིད་ཐེའི་སེམས་ཁྲལ་དེ་གྲོང་ཁྱེར་སེར་ཀོལ་དུ་དོན་དངོས་
སུ་གྱུར། སེམས་པ་ངན་ལ་གཤིས་ཀ་རྩུབ་པའི་བྷར་ཐིན་ནག་པོ་ཟེར་མཁན་ཞིག་གིས་ཆང་
ཁང་དུ་གསར་དུ་སླེབས་པའི་མི་ཞིག་ལ་སྙད་བརྐོ་འཁྲུག་སློང་བྱས་པར་སོན་ཐེན་གྱིས་མ་
བྱེད་ཅེས་བཟང་པོའི་ཁ་ཏ་བྱས། པཱ་ཁེ་གོམས་གཤིས་ལྟར་ཁུག་ཀྱོག་ཏུ་ཁ་སྦུབ་ལ་ཉལ་ཏེ།
མགོ་བོ་ལག་པའི་སྡེར་མོའི་སྟེང་དུ་བཞག་ནས་སྦྱིན་བདག་གི་བྱེད་ལུགས་བྱེད་སྟངས་ལ་རྩེ་
གཅིག་ཏུ་ལྟ་བཞིན་ཡོད། བྷར་ཐིན་གྱིས་གཏམ་ལན་ཡང་མ་བྱས་པར་ཁུ་ཚུར་བསྒྲེངས་ནས་
གཞུས། སོན་ཐེན་ལ་ཁུ་ཚུར་འཁེལ་ནས་ཁྱ་རེ་ཁྱོ་རེ་བྱས་ཤིང་། ཆང་སྟེགས་ཀྱི་སྒྲོམ་སྐྱོར་ལ་
ལག་པ་བཟུང་ཐུབ་པས་མ་འགྱེལ་ཙམ་བྱུང་བ་རེད།
ལྟ་རུབ་རྒྱག་མཁན་གྱིས་ཟུག་མ་འབོད་ཀྱི་སྒྲ་ཞིག་ཐོས་པ་དེ་ལ་ང་རོ་དྲག་པོ་ཞེས་
སྨོས་ན་འཚམས་ཤོས་ཡིན་ཞིང་། པཱ་ཁེའི་གཟུགས་བརྙན་དེ་པང་གཅལ་གྱི་སྟེང་ནས་
འཕགས་ཏེ་བྷར་ཐིན་གྱི་ཨོལ་གོང་ལ་ཐད་ཀར་སོ་བཏབ། བྷར་ཐིན་གྱིས་རང་བཞིན་ངང་
ལག་ངར་བརྐྱངས་ཏེ་རང་སྲོག་བསྲུངས་ཐུབ་ཙམ་བྱུང་ན་ཡང་པཱ་ཁེས་ཁོ་ས་ལ་བསྒྲིལ།
པཱ་ཁེས་བྷར་ཐིན་གྱི་ལག་ངར་ནས་མཆེ་བ་རྣོན་པོ་ཕྱིར་བཏོན་ཏེ། སླར་ཡང་བྷར་ཐིན་གྱི་
ཨོལ་གོང་ལ་དམིགས། ད་ཐེངས་བྷར་ཐིན་གྱིས་རྦད་དེ་རང་འགོག་མ་ཐུབ་པར་པཱ་ཁེས་སྐེ་
ལ་སོ་བཏབ་ནས་འཕིགས། ཚང་མས་འཚང་ཁ་ཤིག་ཤིག་ངང་པཱ་ཁེ་ཕྱིར་སྐྲོད་བྱས་པ་དང་།
སྨན་པ་ཞིག་གིས་བྷར་ཐིན་གྱི་རྨ་ཁར་ལྟ་ཞིབ་བྱས་ཤིང་། པཱ་ཁེས་ང་རོ་སྒྲོག་བཞིན་དུ
འཕག་འཚག་རྒྱག་བཞིན་ད་དུང་མཆོང་འདོད་ཀྱང་དབྱུག་པས་བརྡུངས་ནས་ཕྱིར་སྐྲོད་
བྱས། དོན་རྐྱེན་བྱུང་སར་བསྐོང་འཚོགས་བྱས་པའི་གཏེར་འདོན་བཟོ་པའི་ཚོགས་འདུས་
ཁྲུན་ཐག་བཅད་པ་བརྒྱུད། པཱ་ཁེ་ཁོང་ཁྲོ་ལངས་པར་རྒྱུ་མཚན་ཡོད་སྟབས་ཆད་གཅོད་མ་
བྱས་པ་རེད། དེ་ལྟར་པཱ་ཁེའི་མིང་གྲགས་ཆེས་ཆེར་རྒྱས་ནས་ཨ་ལ་སེ་ཀའི་སྒར་ས་ཚང་
མར་ཁྱབ།
རྗེས་སུ་ལོ་དེའི་སྟོན་ཁར་ཁོས་བྱེད་སྟངས་གཏན་ནས་མི་འདྲ་བ་ཞིག་གི་ཐོག་ནས་
འཇོན་སོན་ཐེན་གྱི་སྲོག་ཐེངས་གཅིག་བསྐྱབས། དེ་དུས་ཁོ་ཚོ་གསུམ་པོས་གྲུ་རྒྱུག་གིས་
གྲུ་ཞེང་ཆུང་གཉུག་རིང་ཞིག་བཏང་ནས། དབྱིན་ལེ་བཞི་བཅུ་ཅན་གྱི་ཆུ་ལག་གི་ཆུ་རྒྱུན་
དྲག་པོའི་གྲམ་པ་ཉེན་ཆེན་བརྒྱུད་ནས་འགྲོ་བཞིན་ཡོད། ཧན་སེ་དང་ཕིད་ཐེས་ཆུ་ངོགས་
སུ་མད་ནེ་ལའི་ཐག་པ་ཕྲ་པོ་ཞིག་ཤིང་སྡོང་ལ་བསྡམས་ནས་གྲུ་ཆུང་བཏགས་ཏེ་ཤིང་སྡོང་
རེ་རེ་བྱས་ནས་བརྗེ་བཞིན་ཡོད། སོན་ཐེན་གྱིས་གྲུ་སྟེང་དུ་གྲུ་རྒྱུག་གིས་གྲུ་གཤམ་ལ་གཏོང་
བཞིན་དུ་སྐད་ཆེན་པོས་ཆུ་ངོགས་ལ་བཀོད་པ་གཏོང་བར་བྱེད། ཆུ་ངོགས་ཀྱི་པཱ་ཁེ་སེམས་
ཁྲལ་ཆེན་པོས་གྲུའི་རྗེས་སུ་དམ་པོར་བསྙེགས་ཤིང་། མིག་ཟུང་གིས་སྦྱིན་བདག་ལ་རྩེ་
གཅིག་ཏུ་ལྟ་བར་བྱེད།
ཉེན་ཁ་ཤིན་ཏུ་ཆེ་བའི་གཙང་པོ་དུམ་བུ་ཞིག་ཏུ། འབུར་དུ་ཐོན་པའི་ཆུ་ནང་གི་བྲག་
རྡོ་ཆེན་པོ་ཞིག་གཙང་པོའི་དཀྱིལ་དུ་འགྱིང་ངེར་གནས་པ་དང་། ཧན་སེས་ཐག་པ་བཀྲོལ་
ཏེ་སྨད་རྒྱུད་ལ་རྒྱུགས་ཤིང་། སོན་ཐེན་གྱིས་ཆུ་གཞུང་ལ་བཏང་སྟེ་ཆུ་ནང་གི་བྲག་རྡོར་
བསྐོར་རྗེས་ཡང་བསྐྱར་གྲུ་ཆུང་གི་ཁ་བཀག་པ་རེད། གྲུ་ཆུང་གིས་ཆུ་ནང་གི་བྲག་རྡོར་
བསྐོར་རྗེས། རླུང་འཁོར་ལྟ་བུའི་ཆུ་རྒྱུན་དྲག་པོའི་ཁྲོད་དུ་ཆུའི་རྒྱུག་ཕྱོགས་དང་བསྟུན་
ནས་གཡེང་བ་དང་། དེ་དུས་ཧན་སེས་ཐག་པ་དམ་པོར་བསྡམས་པ་དང་སྡོམ་ཤུགས་ཆེ་
ཐག་ཆོད། གྲུ་ཐག་གི་སྟེང་དུ་གྲུ་ཆུང་འཕག་ཙམ་བྱས་པ་དང་། གྲུ་མགོ་ཆུ་ངོགས་ལ་གཏད་
ཅིང་། གྲུ་མཐིལ་གནམ་ལ་གཏད་དེ་མགོ་རྟིང་ལོག་པ་རེད། སོན་ཐེན་གྲུའི་ཕྱིར་འཕངས་
ནས་ཆུ་རྒྱུན་དྲག་པོའི་ཁྲོད་དུ་ལྷུང་སྟེ། འབབ་ཤུགས་ཆེ་ཤོས་ཀྱི་ཕྱོགས་སུ་འཁྱེར་ཞིང་། རྟ་
རྒོད་རི་ཤོར་ལྟ་བུའི་ཆུ་རྒྱུན་དེའི་ནང་ནས་སྲོག་ཉེན་ལས་ཐར་ཐུབ་མཁན་མེད་པ་རེད།
པཱ་ཁེ་ལམ་སང་ཆུ་ལ་མཆོངས་ཏེ། མཱ་སུམ་བརྒྱ་བརྒལ་བའི་མཚོ་འཁོར་དྲག་པོ་ཞིག་
ནང་སོན་ཐེན་གྱི་རྗེས་ཟིན། རང་ཉིད་ཀྱི་མཇུག་མ་ནས་སོན་ཐེན་གྱིས་བཟུང་བ་ཁོས་ཚོར་
རྗེས། ཤེད་ཤུགས་ཡོད་རྒུས་ཆུ་ཁའི་ཕྱོགས་སུ་རྐྱལ་བགྲོད་བྱས། འོན་ཏེ་ཆུ་ཁར་བཅར་ཤིན་
ཏུ་དཀའ་ལ། ཆུ་རྒྱུན་གྱིས་མར་ལ་འཁྱེར་ཤུགས་ཤིན་ཏུ་ཆེ་ཞིང་མགྱོགས་པ་དང་། དེ་བས་
གཤམ་འོག་ནས་བར་དོའི་འཕྲང་གི་ང་རོ་དྲག་པོ་དང་འདྲ་བའི་ཆུ་སྒྲ་རྡིང་རྡིང་དུ་གྲག་
ཅིང་། སོག་ལེའི་ཁ་དང་འདྲ་བའི་ཆུ་ནང་གི་བྲག་རྡོ་རེ་རེ་བཞིན་གྱིས་དེ་གར་དྲག་འབབ་
གཙང་ཆུའི་ལྦུ་བ་དང་རླབས་ཀྱི་གཟེགས་མ་ཕྱེ་མར་བྱས། མཐའ་མཇུག་གི་གཡང་གཟར་
དུ་གཙང་ཆུའི་འཐེན་ཤུགས་ཆེས་ཤིན་ཏུ་ནས་ཆེ་བས། སོན་ཐེན་གྱིས་ཆུ་ཁར་ཐོན་མི་
ཐུབ་པ་ཤེས། ཁོ་གློ་བུར་དུ་ཆུ་ནང་གི་བྲག་རྡོ་གཅིག་ལ་བརྡར་བ་དང་། ཆུ་ནང་གི་བྲག་རྡོ་
གཞན་ཞིག་ལ་བརྡར་ནས་ཕྱིན་ཞིང་། སླར་ཡང་འགོག་ཏུ་མེད་པའི་ནུས་མཐུ་ཞིག་གིས་
རྡོ་གསུམ་པར་བརྡབས། ཁོས་ལག་པ་གཉིས་ཀྱིས་ཆུ་ནང་གི་བྲག་རྡོ་འཇམ་ཀྱུག་ཀྱུག་ལ་
འཐམས་ཏེ། པཱ་ཁེ་གློད་ནས “རྒྱུགས་ཤིག་པཱ་ཁེ། རྒྱུགས་ཤིག” ཅེས་སྐད་ཆེན་པོ་བརྒྱབ།
ཁོའི་ང་རོས་གནམ་ས་གཡོ་བའི་ཆུ་སྒྲ་ཡང་མནན།
པཱ་ཁེ་རང་དབང་མེད་པར་སྨད་རྒྱུད་ལ་བཤར་བ་དང་། ཁོ་པས་སྲོག་བསྡོས་ཀྱིས་འཕག་
འཚག་བརྒྱབ་ན་ཡང་ཁ་ཕྱིར་སློག་མ་ཐུབ། སོན་ཐེན་གྱིས་བཀའ་རྒྱ་བསྐྱར་ཟློས་ཐེངས་
གཅིག་བྱས་པ་ཐོས་པ་དང་། ལུས་པོ་ཆུ་ངོས་སུ་འགྲེངས་ཤིང་། མགོ་བོ་མཐོན་པོར་བཏེགས་
པ་ནི་མཐའ་མར་ལན་གཅིག་བལྟ་འདོད་པ་དང་འདྲ་ལ། དེ་རྗེས་ཁ་ལ་ཉན་པོའི་ངང་གཙང་
ཁར་རྐྱལ་བགྲོད་བྱས། ཁོས་རྐྱལ་བགྲོད་ཅི་ཐུབ་བྱེད་ཅིང་། རྐྱལ་རྒྱག་མི་ཐུབ་པར་རྩ་བརླག་
ལ་འགྲོ་ཁའི་འགག་རྩའི་དུས་སུ། ཕིད་ཐེ་དང་ཧན་སེས་ཁོ་ཆུ་ཁར་ཡར་འཐེན།
མི་གང་ཞིག་གིས་ཆུ་རྒྱུན་དྲག་པོའི་ཁྲོད་དུ་ཆུ་ནང་གི་བྲག་རྡོ་འཇམ་ཀྱུག་ཀྱུག་ལ་
འཐམས་ནས་སྐར་མ་ཁ་ཤས་ལས་སྡོད་མི་ཐུབ་པ་ཁོ་ཚོས་ཤེས་པས་ན། སྟོད་རྒྱུད་ལ་སྲོག་
བསྡོས་ཀྱིས་རྒྱུགས་ཏེ་གཙང་པོའི་ནང་གི་སོན་ཐེན་དང་རྒྱང་ཐག་ཤིན་ཏུ་རིང་པོའི་སར་
རྒྱུགས། ཁོ་ཚོས་གྲུ་འདོགས་བྱེད་ཀྱི་ཐག་པ་གཟབ་གཟབ་སིལ་སིལ་ངང་པཱ་ཁེའི་སྐེ་དང་
ཕྲག་གོང་དུ་བཅིངས་ཤིང་། དམ་དྲགས་ནས་ཁོའི་དབུགས་རྔུབ་འབྱིན་མི་ཐུབ་པ་བྱེད་མི་
རུང་ལ། ཁོས་རྐྱལ་བགྲོད་བྱེད་པར་གེགས་ཀྱང་བྱེད་མི་རུང་ཞིང་། དེ་རྗེས་ཁོ་པ་གཙང་པོར་
བཏང་། པཱ་ཁེས་སྲོག་ཉེན་འཛེམས་མེད་ངང་ཆུ་ལ་མཆོངས་ན་ཡང་ཐད་ཀར་ཆུ་གཞུང་
ལ་རྐྱལ་བགྲོད་མ་བྱས་པ་རེད། ཁོས་ནོར་འཁྲུལ་དེ་ཧ་གོ་དུས་འཕྱི་དྲགས་ཟིན་པ་ཤེས། ཁོ་
བལྟས་བལྟས་རིག་རིག་ལ་སོན་ཐེན་གྱི་འཁྲིས་ནས་གཡེང་སྟེ་ཕྱིན་ཞིང་། བར་ཐག་ལ་རྐྱ་
བ་རྒྱག་ཐེངས་ཁ་ཤས་ལས་མེད།
ཧན་སེས་མགྱོགས་པོར་གྲུ་ཐག་ཕྱིར་འཐེན་ཏེ། གྲུ་འདོགས་པ་བཞིན་དུ་པཱ་ཁེའི་ལུས་
ལ་བཏགས་པའི་ཐག་པ་དམ་པོར་བཟུང་ནས་གཙང་ཁར་འཐེན། གློ་བུར་ཤེད་ཀྱིས་འཐེན་
རྐྱེན་པཱ་ཁེ་ཆུའི་གཏིང་དུ་དིམ་ནས་ཆུ་ཁར་སླེབས་རྗེས་གཞི་ནས་མགོ་བོ་ཕྱིར་བཏོན་ཞིང་།
ཆུས་བསུབས་ནས་ཤི་མིན་རོ་མིན་ལ་གྱུར་པ་དང་། ཧན་སེ་དང་ཕིད་ཐེས་ཤེད་ཀྱིས་ཁོ་ལ་
མཉེ་འབུད་ཡང་ནས་ཡང་དུ་བྱས། ཁོ་འཁྱོར་ལིང་ལིང་ངང་ཡར་ལ་ལངས་པ་དང་སླར་
ཡང་འགྱེལ། སོན་ཐེན་གྱི་སྐད་སྒྲ་ཉམས་དམན་པ་གྲག་ཡོང་བ་དེས་ཅི་ཟེར་གསལ་པོ་མི་
ཐོས་པར། ཁོས་མི་འཁྱོངས་པ་བྱེད་གྲབས་ཡོད་པ་ཁོ་ཚོས་ཤེས། སྦྱིན་བདག་གི་སྐད་སྒྲ་དེ་
པཱ་ཁེས་ཐོས་ཚེ་གློག་འཁྱུད་པ་དང་འདྲ། ཁོ་འཕགས་ཐེངས་གཅིག་གིས་དེ་སྔ་ཁོ་རང་ཐོན་
སའི་ཆུ་ཁར་རྒྱུགས་པ་དང་། མི་དེ་གཉིས་ཀྱིས་ཁོའི་ཕྱི་བཞིན་དུ་རྒྱུགས།
ཁོ་ལ་སླར་ཡང་ཐག་པ་བཅིངས་ནས་གཙང་པོར་བཏང་བ་དང་། ཁོས་སླར་ཡང་
བཤར་ཞིང་ད་རེས་ཁོ་ཆུ་གཞུང་ལ་ཐད་ཀར་བཤར། ཁོས་རྩིས་ནོར་ཐེངས་གཅིག་བྱས་ན་
པང་ལམ་རྙིང་ལ་བསྐྱར་ལོག་བྱེད་བགྱི་མ་རེད། ཧན་སེས་ཐག་པ་ག་ལེར་གློད་ནས་དེ་ཉིད་
དམ་པོར་འཐེན་དུ་བཅུག་ཅིང་། ཕིད་ཐེས་ཐག་པས་ཁྱི་ལ་མ་ཐོགས་པ་བྱས། པཱ་ཁེས་སོན་
ཐེན་དང་དྲང་ཐིག་གཅིག་ཏུ་གྱུར་པའི་སྟོད་རྒྱུད་བར་རྐྱལ་བགྲོད་བྱས་པ་དང་། དེ་དུས་
ཁོས་ཁ་ཕྱིར་བསྐོར་ཏེ། མེ་འཁོར་མགྱོགས་ཤོས་ཀྱི་མྱུར་ཚད་ཐོག་ནས་སོན་ཐེན་གྱི་ཕྱོགས་
ལ་བཤར་ཞིང་། ཆུ་རྒྱུན་དྲག་པོའི་རྒྱུག་ཤུགས་ཡོད་ཚད་དང་བསྡེབས་ནས། ལུག་ཐུག་གིས་
ར་འཛིང་བྱེད་པ་བཞིན་དུ་སོན་ཐེན་ལ་རྡུང་ཁ་བརྒྱབ། པཱ་ཁེ་ཉེ་བར་བཅར་ཡོང་བ་མཐོང་
ཚེ་སོན་ཐེན་མཆོངས་ཏེ་པཱ་ཁེའི་སྐེ་སྤུ་སོབ་སོབ་ལ་འཐམས། ཧན་སེས་ཐག་པ་ཤིང་ལ་
བསྐོར་བ་དང་། སོན་ཐེན་དང་པཱ་ཁེ་ཆུ་གཏིང་དུ་འཐེན། ཁོ་གཉིས་ཆུ་བསུབས་ཐེབས་ནས་
དབུགས་བཏུམས་ཤིང་། ཡུད་ཙམ་འདི་པ་སྟེང་དུ་ཐོན་པ་དང་ཡུད་ཙམ་གཞན་དེ་སྟེང་
དུ་ཐོན། ཁོ་གཉིས་བྲག་རྡོ་དང་ཆུ་ནང་གི་བྲག་རྡོར་རྡུང་ཁ་བར་མེད་བརྒྱབ་རྗེས། འཁྱར་
འཁྱོར་ངང་གཙང་ཁར་འཐེན།
སོན་ཐེན་ཟླུམ་ཤིང་ཞིག་གི་སྟེང་དུ་ཁ་སྦུབ་སློག་ནས་བཞག་པ་དང་། ཧན་སེ་དང་
ཕིད་ཐེས་ཁོའི་ལུས་ཀྱི་སྟོད་སྨད་གང་སར་ཤེད་ཀྱིས་མནན། ཁོས་མིག་གདངས་པའི་དང་
པོར་པཱ་ཁེ་བཙལ་བ་དང་། ནེ་ཀེས་ཤུགས་མེད་ནུས་མེད་ངང་འཆི་ལ་ཉེ་བའི་པཱ་ཁེའི་
གམ་ན་སྐད་སྒྲ་སྒྲོག་ཅིང་། ཟི་ཀིད་ཐེས་པཱ་ཁེའི་གདོང་ཆུ་རལ་རལ་ཉིལ་ཉིལ་དང་དམ་
པོར་བཙུམས་པའི་མིག་ལ་ལྕེ་ལྡག་རྒྱག་བཞིན་ཡོད་པ་མཐོང་། སོན་ཐེན་སོ་སོའི་ལུས་ལ་
བརྡབས་པའི་རྨ་རྗེས་མང་པོ་ཡོད་པ་དང་། ཁོས་དྲན་པ་གསོས་པའི་པཱ་ཁེར་བརྟག་དཔྱད་
ཞིབ་ཕྲ་ཐེངས་གཅིག་བྱས་པས། ཁོའི་རྩིབ་རུས་ཆག་པ་ཤེས།
ཁོས “འདི་ལྟར་བྱེད་དོ” ཞེས་དང་། “ང་ཚོས་འདིར་སྒར་རྒྱག་གོ” ཞེས་ཁྱབ་
བསྒྲགས་བྱས། དེས་ན་པཱ་ཁེའི་རྩིབ་རུས་གསོས་ནས་ལམ་ལ་འགྲོ་མ་ཐུབ་ཀྱི་བར་དུ་ཁོ་
ཚོས་སྒར་བརྒྱབ་ནས་བསྡད།
ལོ་དེའི་དགུན་ཁར་པཱ་ཁེས་དྷོ་སན་དུ་སླར་ཡང་བྱས་རྗེས་གཅིག་བཞག་པ་རེད། མ་
གཞི་ད་ཐེངས་ཀྱི་དེ་དཔའ་བོའི་བྱས་རྗེས་ལ་བརྩི་རིན་མེད་རུང་། ཨ་ལཱ་སེ་ཀའི་མིང་
གྲགས་ཨང་རིམ་གྱི་ནང་དུ་པཱ་ཁེའི་མིང་གྲགས་བསྟུད་མར་རིམ་པ་ཁ་ཤས་འཕར་བ་དང་།
འདོད་བློ་ཁེངས་ཤོས་ནི་མི་དེ་གསུམ་ཡིན་ཏེ། པཱ་ཁེས་བྱས་རྗེས་བཞག་རྐྱེན་ཁོ་ཚོར་མཁོ་
ཆས་རག་ནས། ཁོ་ཚོས་རེ་སྒུག་ཡུན་རིང་བྱས་པའི་ཤར་འགྲུལ་བྱ་རྒྱུ་དེ་བསྒྲུབ་ཐུབ་པ་བྱུང་
ཞིང་། ས་རྒོད་དེར་གཏེར་འདོན་བཟོ་པ་ཚོས་འགྲོ་མྱོང་ཡེ་ནས་མེད། དོན་དེ་ནི་ཨལ་དྷེ་རོ་
ཏོའི་ཆང་ཁང་ནང་གི་སྐད་ཆ་ཚིག་གཅིག་གིས་རྐྱེན་བྱས་པ་སྟེ། མི་ཚོས་ཁོ་ཚོའི་གཅེས་
པའི་ཁྱིའི་ཐད་ལ་དེ་གར་འུད་ཤོབ་བཤད། འུད་ཤོབ་ཆུ་ཚོད་ཕྱེད་ཀ་བཤད་རྗེས། མི་ཞིག་
གིས་ཁོའི་ཁྱིས་སྤམས་ལྔ་བརྒྱ་ཡོད་པའི་གངས་གྲུ་འདྲུད་ཐུབ་པ་མ་ཟད། དྲུད་ནས་འགྲོ་
ཐུབ་ཅེས་བཤད་པ་དང་། མི་གཉིས་པ་དེས་གྲངས་ཀ་དེ་དྲུག་བརྒྱའི་བར་དུ་སྤར་ཞིང་། མི
གསུམ་པས་བདུན་བརྒྱའི་བར་དུ་སྤར།
སོན་ཐེན་གྱིས “དེ་ལ་ཧ་ལས་རྒྱུ་ཅི་ཡོད” ཅེས་དང་། “པཱ་ཁེས་སྤམས་ཆིག་སྟོང་
འདྲུད་ཐུབ” ཅེས་བཤད།
གཏེར་རིའི་མངའ་བདག་མད་ཐེའུ་སེན་གྱིས། “གངས་གྲུ་འགུལ་ཐུབ་པ་མ་ཟད། ད་
དུང་དྲུད་ནས་མཱ་བརྒྱ་འགྲོ་ཐུབ་བམ” ཞེས་དྲིས་ཤིང་། སྤམས་བདུན་བརྒྱའི་བར་དུ་སྤོར་
མཁན་ནི་ཁོ་རེད།
འཇོན་སོན་ཐེན་གྱིས་གྲང་ཤུར་ཤུར་ངང “གངས་གྲུ་འགུལ་ཐུབ་པ་མ་ཟད། དྲུད་དེ་
མཱ་བརྒྱ་འགྲོ་ཐུབ” ཅེས་བཤད།
མད་ཐེའུ་སེན་གྱིས “འོ་ལེགས་སོ། །” ཞེས་དང་། “ངས་བྱས་ན་ཁོས་འཐེན་ཐུབ་
བགྱི་མ་རེད་བསམ་གྱིས། སྒོར་མོ་ཆིག་སྟོང་རྒྱན་ལ་འཇོག་བགྱི་ཡིན། དངུལ་འདིར་
ཡོད” ཅེས་རྐང་བཙུགས་ནས་དལ་དལ་ལྷོད་ལྷོད་ངང་བཤད་དེ་ཚང་མས་ཐོས་པར་བྱས།
ཁོས་དེ་སྐད་སྨྲ་བཞིན་དུ་གསེར་བྱེ་ཕད་སྒྱེ་ཤ་རྒྱུ་ཆེན་པོ་ཙམ་ཡོད་པ་ཞིག་རྡིང་སྒྲ་དང་
བཅས་ཆང་སྟེགས་ཀྱི་སྟེང་དུ་འཕངས།
ཚང་མ་ཁ་རོག་ལ་བསྡད། སོན་ཐེན་གྱིས་འུད་ཤོབ་དེ་འདྲ་བཤད་རིན་ཡོད་པར་ཆ་
བཞག་ན་ཡང་བསྒྲུབ་ཐབས་དང་བྲལ་བ་ཞིག་རང་རེད། ཁྲག་དྲོན་གྱི་རྒྱུན་ཞིག་ཁོའི་མགོ་
ལ་འཕྱུར་སྣང་འཆར། ཁོ་ནི་རང་ཉིད་ཀྱི་ཁ་ཡིས་སྡོད་དུ་མ་བཅུག་པ་རེད། པཱ་ཁེས་སྤམས་
ཆིག་སྟོང་འདྲུད་ཐུབ་མིན་ཁོས་གསལ་པོ་མི་ཤེས། དེ་ནི་ལྗིད་ཚད་ཀྲོན་ཕྱེད་ཀ་ཡིན་པ་དེར་
ཁོ་པ་སྐྲག་པར་གྱུར། པཱ་ཁེའི་ཤེད་ཤུགས་ལ་ཁོ་པ་ཡིད་ཆེས་བརྟན་པོ་ཡོད་ལ། ཁོས་ལྗིད་
ཚད་དེ་འདྲ་ཞིག་འདྲུད་ཐུབ་སྙམ་དུ་རྟག་པར་བསམ་བགྱི་ཡོད། འོན་ཏེ་ད་ལྟ་ནང་བཞིན་
ཡང་སྙིང་འདྲུད་ཐུབ་བམ་མི་ཐུབ་སྙམ་པའི་གནད་དོན་འདི་འདྲ་ཞིག་འཕྲད་མྱོང་ཡེ་ནས་
མེད། མིག་ཟུང་བཅུ་གྲངས་ཁ་ཤས་ཀྱིས་ཧུར་ཧུར་དུ་ཁོ་ལ་ཅེར་ལྟ་བྱེད་པ་དང་། ཁ་རོག་ལ་
སྒུག་བཞིན་ཡོད། མ་གཞི་ནས་ཁོ་ལ་སྒོར་མོ་ཆིག་སྟོང་མེད་ཅིང་། ཁོ་དང་། ཧན་སེ་དང་།
ཕིད་ཐེ་གསུམ་གར་མེད་པ་རེད།
མད་ཐེའུ་སེན་གྱིས་ངོ་འཛིན་གཏན་ནས་མི་བྱེད་པར། “ད་ལྟ་ང་ལ་ཕྱི་ན་གངས་
གྲུ་ཞིག་ཡོད་པ་དེའི་ནང་དུ་ཕད་སྒྱེ་རེར་སྤམས་ལྔ་བཅུ་ཡོད་པའི་གྲོ་ཞིབ་ཕད་སྒྱེ་ཉི་ཤུ་
བཅུག་ཡོད” ཅེས་དང་། “དོན་དེའི་ཐད་ལ་ཁྱོད་སེམས་ཁྲལ་བྱེད་མི་དགོས” ཞེས་ཁར་
ཐུག་ལ་བཤད།
སོན་ཐེན་གྱིས་ལན་མ་བཏབ། ཁོ་ནི་ཅི་ཤོད་འདི་ཤོད་མེད་པར་གྱུར། ཁོའི་མིག་
མདངས་ཀྱིས་ངོ་གདོང་རེ་རེ་བཞིན་གྱི་སྟེང་དུ་དམིགས་འབེན་གང་ཡང་མེད་པར་ལྟ་ཙམ་
བྱས་པ་ནི་ཀླད་པ་གཉིད་ལ་ཤོར་བའི་མི་གང་ཞིག་གིས་དེ་ཉིད་ཡང་བསྐྱར་གཉིད་ལས་
སད་བྱེད་ཀྱི་དངོས་པོ་གང་སར་འཚོལ་བ་དང་འདྲའོ། །མད་སེ་ཐོ་ཏོན་གྱི་གསེར་གྱི་གཏེར་
བདག་ཆེ་མོ་ཅེམ་ཨོབ་རོན་ཟེར་བ་དེ་ནི་སོན་ཐེན་གྱི་དེ་སྔའི་རོགས་པ་ཡིན་པ་དེས་སོན་
ཐེན་གྱི་མིག་མདངས་བསུས། དེ་ནི་གསང་བརྡ་ཞིག་དང་འདྲ་བ་དེས་ཁོ་པ་རྨི་ལམ་དུ་ཡང་
རྨི་མྱོང་མེད་པའི་བྱ་བ་བསྒྲུབ་པར་སྐུལ་མ་བཏང་།
“ཁྱོད་ཀྱིས་ང་ལ་སྒོར་མོ་ཆིག་སྟོང་གཡར་ན་འགྲིག་གམ།” ཁོའི་དྲི་བ་དེ་ནི་ཤབ་
ཤུབ་རང་རེད།
ཨོབ་རོན་གྱིས “ལོས་འགྲིག” ཅེས་སྨྲ་བཞིན་དུ་ཕད་སྒྱེ་ལྡིར་རིལ་རྒུ་རིལ་ཞིག་མད་
ཐེའུ་སེན་གྱི་ཕད་སྒྱེའི་གམ་དུ་འཕངས། “ཡིན་ན་ཡང་སེམས་ཅན་འདིས་འཐེན་ཐུབ་པར་
ང་ནི་ཡིད་ཆེས་དེ་ཙམ་མེད” ཅེས་བཤད།
ཨལ་དྷེ་རོ་ཏོའི་ཆང་ཁང་ནང་གི་མི་ཀུན་འཚང་ཁ་ཤིག་ཤིག་ངང་ཁྲོམ་ལམ་དུ་ཚོད་
བགམ་དེ་ལ་བལྟ་བར་ཐོན། རྒྱན་སྟེགས་སྟོང་པར་གྱུར་པ་དང་། ཚོང་པ་དང་རྔོན་དངོས་
སྲུང་མི་ཚང་མ་འཚང་ཁ་ཤིག་ཤིག་ངང་ལྟད་མོ་བལྟ་བར་ཐོན་ཡོང་ཞིང་། ད་དུང་རྒྱན་
འགྱེད་དེའི་ནང་རྒྱན་ཡང་བཙུགས། མི་བརྒྱ་ཕྲག་ཁ་ཤས་ཚང་མས་པགས་ཚག་དང་ལག་
ཤུབས་གྱོན་ཞིང་། གོམ་པ་ཁ་ཤས་ཀྱི་སར་བདེ་ས་རེ་བདམས་ཏེ་གངས་གྲུའི་མཐའ་ནས་
བསྐོར། མད་ཐེའུ་སེན་གྱི་གངས་གྲུར་གྲོ་ཞིབ་སྤམས་ཆིག་སྟོང་བླུགས་ནས་དེ་གར་ཆུ་ཚོད་
ཁ་ཤས་བཞག་པས། གནམ་གཤིས་གྲང་ངད་ཆེ་བའི་ནང(ཀླད་ཀོར་འོག་གི་ཏུའུ་དྲུག་ཅུ)
དུ་འཁྱགས་ནས་ས་ལ་འབྱར་ཡོད། ཚང་མས་གཉིས་སྡུར་གཅིག་གི་རྒྱན་བཙུགས་ནས་པཱ་
ཁེས་གངས་གྲུ་འཐེན་མི་ཐུབ་པར་རྒྱན་བཞག་པ་རེད། “གངས་གྲུ་འགུལ” ཞེས་པའི་ཐ་
སྙད་དེ་གསལ་པོ་དེ་ཙམ་མེད་པ་རེད། ཨོབ་རོན་གྱིས་རྩོད་པ་བརྒྱབ་སྟེ། སོན་ཐེན་ལ་སྔོན་
ལ་གྲུ་པང་འབྱར་བ་ལས་བསྐོག་དབང་ཡོད་པ་དང་། པཱ་ཁེས་གངས་གྲུ་ཐོག་མར་འཇོག་ས་
ནས་འདྲུད་རྒྱུ་མགོ་འཛུགས་དགོས་ཞེས་བཤད། མད་ཐེའུ་སེན་གྱིས། འགྲོ་མགོ་འཛུགས་
པའི་ནང་དུ་གངས་འཁྱགས་ལ་གྲུ་པང་འབྱར་བ་ནས་བསྐོག་རྒྱུ་མཉམ་དུ་འཚུད་ཡོད་ཅེས་
ཨུ་ཚུགས་བྱེད། རྒྱན་འགྱེད་དེ་ལ་ལྟད་མོ་ལྟ་མཁན་མང་ཆེ་བས་མད་ཐེའུ་སེན་གྱི་ཕྱོགས་
སུ་ལངས་པས་ན། པཱ་ཁེས་འཐེན་མི་ཐུབ་ཟེར་མཁན་གྱི་རྒྱན་དེ་སླར་ཡང་གསུམ་སྡུར་
གཅིག་ཏུ་འཕར།
རྒྱན་འཛུགས་ཀྱི་གཞོགས་ཡ་འདེགས་མཁན་མ་བྱུང་བ་རེད། པཱ་ཁེས་ཐེངས་གཅིག་
རང་ལ་ཀུན་ཧ་ལས་པ་བཟོ་བར་ཡིད་ཆེས་མཁན་མེད། སོན་ཐེན་གྱིས་འཚབ་འཚུབ་ངང་
རྒྱན་བཞག་པས། མ་གཞི་ནས་གདེང་ཚོད་མེད་པའི་ཐོག་ལ་ད་ཆ་ཁོས་གངས་གྲུ་དེར་
བལྟས་པ་ན། དེ་འདྲུད་མཁན་ཁྱི་བཅུ་ལས་གྲུབ་པའི་ཁྱིའི་རུ་ཁག་ཚད་ལྡན་ཞིག་མདུན་
གྱི་གངས་སྟེང་ན་ཉལ་ནས་བསྡད་ཡོད་པ་མཐོང་དུས། གདེང་ཚོད་དེ་བས་མེད་པར་གྱུར།
མད་ཐེའུ་སེན་གྱིས་ང་རྒྱལ་ཁེངས་དྲེགས་དེ་བས་ཆེ་བ་བྱེད།
ཁོས “གསུམ་སྡུར་གཅིག” ཅེས་དང་། “སོན་ཐེན་ལགས། ངས་ཡང་བསྐྱར་སྒོར་
མོ་ཆིག་སྟོང་བཏོན་ནས་ཁྱོད་དང་གསུམ་སྡུར་གཅིག་གི་རྒྱན་བཙུགས་ན་ག་འདྲ་འདུག་
གམ” ཞེས་ཁྱབ་བསྒྲགས་བྱས།
མ་གཞི་སོན་ཐེན་གྱི་ངོ་ལས་བློ་དོགས་མངོན་ན་ཡང་། ཁོའི་འཐབ་སེམས་ཀྱང་འཕེལ་
བ་སྟེ། འཐབ་སེམས་དེ་འདྲས་ཁོ་པ་རྒྱལ་ཕམ་སྣང་མེད་དུ་འཇོག་པར་བསྐུལ་བ་དང་། མི་
འགྲུབ་བྱ་བ་ཡོད་པ་ཁས་མ་བླངས་ཤིང་། ཐམས་ཅད་ཐོས་ཀྱང་མ་ཐོས་པ་ལྟར་བྱས་ཏེ་རྒྱོབ་
གསོད་ཀྱི་སྒྲ་ཁོ་ན་ཐོས། ཁོས་ཧན་སེ་དང་ཕིད་ཐེ་གཉིས་གམ་དུ་བོས། ཁོ་གཉིས་ཀྱི་དངུལ་
ཁུག་ཀྱང་སྟོང་པ་ཡིན་པ་དེའི་སྟེང་དུ་སོན་ཐེན་བསྣན་ནས། མི་གསུམ་བསྡོམས་ན་ཡང་
སྒོར་མོ་ཉིས་བརྒྱ་ལས་མེད། ཁོ་ཚོར་དངུལ་དཀོན་པའི་སྒང་ཡིན་པས། དངུལ་དེ་རྣམས་ནི་
ཁོ་ཚོའི་ཁྱིམ་ནོར་ཡོངས་རྫོགས་རེད། འོན་ཏེ་ཁོ་ཚོས་ཐེ་ཚོམ་སྤུ་ཙམ་ཡང་མེད་པར་དངུལ་
དེ་རྣམས་མད་ཐེའུ་སེན་གྱི་སྒོར་མོ་དྲུག་བརྒྱའི་གམ་དུ་བཞག
ཁྱི་བཅུ་ཀ་མཐུར་ཐག་ལས་བཀྲོལ་བ་དང་། པཱ་ཁེས་རང་ཉིད་ཀྱི་མཐུར་ཐག་འཁྱེར་
ནས་གངས་གྲུར་འབྲེལ། ཁོ་པ་སྤྲོ་ངར་གྱི་དབྱིངས་ལ་ཚུད་དེ། རྣམ་པ་གང་རུང་ཞིག་གི་
ཐོག་ནས་སོན་ཐེན་ལ་དོན་ཆེན་ཞིག་བསྒྲུབ་བགྱི་ཡོད་སྣང་འཆར། པཱ་ཁེའི་བཟོ་ལྟ་ཕུལ་དུ་
བྱུང་བ་ལ་བསྔགས་བརྗོད་ཀྱི་སྒྲ་ཡུག་ཅིག་གྲག ཁོ་ནི་སྐྱོན་མེད་འཐུས་ཚང་ཡིན་པ་དང་།
ལུས་ལ་ཕན་མེད་ཀྱི་ཤ་ཐོལ་པ་སྲང་གང་ཡང་མེད་ཅིང་། ལྗིད་ཚད་ལ་སྤམས་བརྒྱ་དང་ལྔ་
བཅུ་ཡོད་ལ། སྤམས་བརྒྱ་དང་ལྔ་བཅུའི་དཔའ་སྙིང་དང་ཤེད་ཤུགས་ཀྱང་ཡོད། ཁོའི་པགས་
པ་ལས་རྒྱ་དར་བཞིན་དུ་འོད་ཆེམ་ཆེམ་འཚེར་བ་དང་། སྐེ་ནས་ཕྲག་གོང་བར་གྱི་ཟེ་རྔོག་
ནམ་རྒྱུན་འབྱར་ནས་སྡོད་ཀྱང་། ད་ཆ་ཕྲན་བུ་གཟེངས་པ་ནི་པཱ་ཁེའི་སྟངས་སྟབས་རེ་རེ་
བཞིན་དང་མཉམ་དུ་འཕར་ཆག་བྱེད་པའི་རྗེས་སུ་འགྲོ་ཞིང་། ལུས་སྟོབས་རྒྱས་པའི་སྤུ་ཡི་
ཉག་མ་རེ་རེ་ཡང་གསོན་ཉམས་དང་ལྡན་ཏེ་སྐྱེ་སྟོབས་ཀྱི་དཔལ་འབར། བྲང་ཞེང་ཆེན་པོ་
དང་ལག་ངར་སྦོམ་པོ་གཉིས་དང་ལུས་ཀྱི་གནས་གཞན་དག་གི་བསྡུར་ཚད་ནི་སྙོམ་ཞིང་།
པགས་འོག་གི་ཐང་ཆ་དོད་པོའི་ཤ་རྒོད་རྒྱས་པ་ཚང་མ་གསལ་གསལ་ཐིང་ཐིང་ཡོད། མི་
ཚོས་ཤ་རྒོད་དེ་ཚོར་ལག་པ་འཆང་ཙམ་བྱས་ནས་ལྕགས་ལྟར་མཁྲེགས་པོ་འདུག་ཅེས་སྨྲ་
ཞིང་། རྒྱན་འཛུགས་རྒྱུ་དེ་གཉིས་སྡུར་གཅིག་ཏུ་ཆག
ཉེ་དུས་ཕྱུག་པོ་ཆགས་པ་ཞིག་གིས་ཁ་དིག་དིག་ངང་། “དཀོན་མཆོག་མཁྱེན་ནོ། །སྐུ་
ཞབས་ལགས། དཀོན་མཆོག་མཁྱེན་ནོ། །སྐུ་ཞབས་ལགས” ཞེས་ཟེར་ཞིང་། ཁོ་ནི་ཁྱི་ཚོང་
བརྒྱབ་ནས་ས་འབར་རྡོ་འབར་དུ་ཕྱིན་པ་ཞིག་རེད། “སྐུ་ཞབས་ལགས། ཚོད་བགམ་མ་
བྱས་ཀྱི་གོང་ལ་ངས་སྒོར་མོ་བརྒྱད་བརྒྱ་སྤྲད་ནས་ཁོ་ཉོ་བགྱི་ཡིན། ད་ལྟ་རང་སྒོར་མོ་བརྒྱད་
བརྒྱ་སྤྲད་ཆོག”
སོན་ཐེན་གྱིས་མགོ་བོ་གཡུག་གཡུག་བྱེད་བཞིན་དུ་པཱ་ཁེའི་གམ་དུ་ཕྱིན།
མད་ཐེའུ་སེན་གྱིས། “ ཁྱོད་རང་ཁོ་དང་ཁ་འབྲལ་དགོས” ཞེས་དང་། “རོགས་བྱས་
མི་ཆོག ཁོ་དང་ཐག་རིང་ཙམ་གྱི་སར་སྡོད་དགོས” ཞེས་རྒོལ་གཏམ་བརྗོད།
ལྟ་རུབ་རྒྱག་མཁན་གྱིས་ཁུ་སིམ་བུར་བསྡད་པས། གཉིས་སྡུར་གཅིག་གི་རྒྱན་
འཛུགས་དགོས་ཟེར་སྒྲ་གྲག་པ་ཙམ་ལས་རྒྱན་འཛུགས་མཁན་མ་བྱུང་བ་རེད། པཱ་ཁེ་ནི་
ཁྱི་ཁྱད་འཕགས་ཕུལ་བྱུང་ཡིན་པ་ཚང་མས་ཁས་ལེན་པར་བྱེད་ཀྱང་། ཁོ་ཚོའི་མིག་ནང་
སྤམས་ལྔ་བཅུ་རེ་ཡོད་པའི་གྲོ་ཞིབ་ཕད་སྒྱེ་ཉི་ཤུ་ནི་ཤིན་ཏུ་ནས་ལྕི་བས། དངུལ་བཏོན་ནས་
རྒྱན་འཇོག་བྱེད་འདོད་མཁན་མེད་པ་རེད།
སོན་ཐེན་གྱིས་པཱ་ཁེའི་གམ་དུ་པུས་མོ་བཙུགས་པ་དང་། ཁོ་པས་ལག་པ་གཉིས་ཀྱིས་
པཱ་ཁེའི་མགོ་བོ་བཟུང་ཞིང་གདོང་ལ་གདོང་འབྱར། ཁོས་ནམ་རྒྱུན་བཞིན་དུ་པཱ་ཁེ་ཡམ་
ཡོམ་དུ་དཀྲུགས་ནས་རྩེད་མོ་མ་བརྩེས་ལ། ཚིག་ངན་སྨྲ་བཞིན་དུ་གཅེས་གཅེས་ཀྱང་མ་
བྱས་པར། པཱ་ཁེའི་རྣ་བར་ཤུབ་ཤུབ་ངང་། “ཁྱོད་རང་ང་ལ་དགའ་པོ་ཡོག་རེད་པ་པཱ་ཁེ།
ཁྱོད་རང་ང་ལ་དགའ་པོ་ཡོག་རེད་པ” ཞེས་བཤད། པཱ་ཁེས་རང་སེམས་གནོན་བཞིན་དུ་
སིའུ་སིའུ་སིའུ་ཞེས་སྐད་བརྒྱབ།
ཚང་མས་མཚར་སྣང་གིས་ལྟ་བར་བྱེད། ཡ་མཚན་དང་ལྡན་པ་དེ་ནི་རྫུ་འཕྲུལ་སྟོན་
པ་དང་གཉིས་སུ་མེད། སོན་ཐེན་ཡར་ལངས་པ་དང་། པཱ་ཁེས་ཁོའི་ལག་ཤུབས་གྱོན་པའི་
ལག་པར་སོ་བཏབ་རྗེས། གློད་འདོད་དེ་ཙམ་མེད་བཞིན་དུ་ག་ལེར་གློད། དེ་ནི་ལན་ཡིན་
པ་དེའི་ཐད་ལ་གཏམ་སྨྲ་མི་དགོས་པར་བརྩེ་བར་བརྟེན་པའོ། །སོན་ཐེན་གྱིས་ལོགས་སུ་
ཕྱིར་བཤིག་བྱས།
ཁོས “པཱ་ཁེ་ཡིན་ད” ཞེས་བཤད།
པཱ་ཁེས་མཐུར་ཐག་དམ་པོར་འཐེན་རྗེས་སླར་དབྱིན་ཚུན་ཁ་ཤས་གློད། དེ་ནི་ཁོའི་
གོམས་གཤིས་ཀྱི་བྱེད་སྟངས་ཤིག་རེད།
ཛ་དྲག་གི་ཁུ་སིམ་ཁྲོད་དུ་སོན་ཐེན་གྱི་བཙིར་སྐད་ཀི་ཞེས་པ་དེ་གྲག
པཱ་ཁེས་གློ་བུར་གཡས་ལ་ཕྱོགས་པ་དང་། མཐའ་མར་ལུས་ཀྱི་ལྗིད་ཚད་སྤམས་བརྒྱ་
དང་ལྔ་བཅུས་གཅིག་འཐེན་ཏེ་མཐུར་ཐག་དམ་པོར་བྱས། གངས་གྲུ་འཁྲུག་འཁྲུག་ཏུ་
འདར་བ་དང་། གྲུ་པང་གི་འོག་ནས་ཚག་སྒྲ་གྲག
སོན་ཐེན་གྱིས “ཧཱ” ཞེས་བཀའ་རྒྱ་བཏང་།
པཱ་ཁེས་བྱེད་སྟངས་དེ་བསྐྱར་ཟློས་བྱས་ཤིང་། ད་རེས་གཡོན་ལ་ཕྱོགས། ཚག་སྒྲ་
དེ་གས་སྒྲར་གྱུར། གངས་གྲུ་གཅུས་འགུལ་བྱས་པ་དང་། གྲུ་པང་ཤུད་འགུལ་བྱས་ནས་
གཞོགས་སུ་དབྱིན་ཚུན་ཁ་ཤས་བརྡར་ཞིང་བསྐྱོད་པ་རེད། མི་ཚོས་དབུགས་ཀྱང་བསྒོམས་
ནས་རང་ཚུལ་བརྗེད་པར་གྱུར།
“འོ་ལེགས་སོ། །རྒྱུགས་ཤིག”
སོན་ཐེན་གྱི་བཀའ་རྒྱ་དེ་ནི་མདེའུ་མེ་མདའི་ཕོ་བྲང་ནས་ཐོན་པའི་དཔེ་ཟླར་འོས།
པཱ་ཁེས་ཤེད་ཤུགས་ཡོད་རྒུས་མདུན་ལ་འཐེན་ནས་མཐུར་ཐག་དམ་པོར་བྱས། ཁོས་ཤེད་
ཤུགས་ཡོད་རྒུ་བཏོན་རྐྱེན་ལུས་པོ་འཁུམས་ཤིང་། ཤ་རྒོད་གཡོ་སྒུལ་ཤིག་ཤིག་བྱེད་པ་ནི་
པགས་པ་འོད་ཐིང་ཐིང་འོག་གི་སེམས་ཅན་གསོན་མ་ཞིག་དང་ཨ་ན་མ་ན་རེད། ཁོའི་
བྲང་ཞེང་ཆེན་པོ་ས་ངོས་ལ་དམ་པོར་འབྱར་བ་དང་། མགོ་བོ་དམའ་བར་དུད་དེ་མདུན་ལ་
བརྐྱངས་ཤིང་། རྐང་ལག་བཞི་པོས་སྨྱོ་བ་བཞིན་དུ་སྒུལ་ལ། སྡེར་མོས་གངས་ངོས་གྱང་ངེ་
གྱོང་ངེའི་སྟེང་དུ་ས་ཤུར་གཏིང་རིང་སྟར་པ་གཉིས་བྲིས། གངས་གྲུ་ཡམ་ཡོམ་དང་འདར་
འཁྲུག་འཁྲུག་བྱེད་ཅིང་། འགུལ་བ་འདྲ་ལ་མི་འགུལ་བ་འདྲ་བའི་ཐོག་ནས་མདུན་བསྐྱོད་
གོམ་པ་ཕྱེད་ཙམ་བྱས། ཁོའི་རྐང་པ་གཅིག་འདྲེད་བརྡར་ཤོར་བས་སྐད་ངན་ཤོར་མཁན་ཞིག་
བྱུང་བ་རེད། རྡབ་རྡེག་དྲག་པོ་རབ་དང་རིམ་པའི་འོག་ཏུ་འགྲོ་ཤིན་ཏུ་དཀའ་ན་ཡང་གངས་
གྲུས་འགྲོ་མཚམས་ནི་བཞག་མེད་པར། དབྱིན་ཚུན་ཕྱེད་ཀ་ནས་དབྱིན་ཚུན་གང་དང་།
དབྱིན་ཚུན་དོ་ཞེས་བསྐྱོད། གངས་གྲུ་འགུལ་རྗེས་དེ་བརླིང་པོར་འགྲོ་མ་ཐུབ་ཀྱི་བར་དུ་
བརྟན་པོར་ཚུགས་པ་བྱས་ནས། གངས་གྲུ་ཡང་བསྐྱར་སྐྱོམ་ཙམ་སྐྱོམ་ཙམ་མ་བྱས་པ་བྱས།
མི་ཚོས་དབུགས་རིང་རིང་མོ་རེ་བཏང་ནས། དབུགས་རྔུབ་འབྱིན་སླར་གསོ་བྱས་ཤིང་།
ཁོ་ཚོས་དབུགས་མ་བཏང་བར་ཡུན་རིང་པོ་ཞིག་བསྡད་པ་མ་ཚོར་བ་རེད། སོན་ཐེན་གྱིས་
ཕྱི་བཞིན་འབྲངས་ཏེ། དཔའ་ངར་སྐྱེད་པའི་གཏམ་ཐུང་ངུས་པྰ་ཁེར་སྐུལ་མ་བཏང་། བར་
ཐག་ནི་འཇལ་ཟིན་པ་དང་། པཱ་ཁེས་མཱ་བརྒྱའི་མཇུག་སྣེ་མཚོན་པའི་བུད་ཤིང་སྤུངས་སར་
འབྱོར་གྲབས་ཡོད་དུས། དགའ་འབོད་ཀྱི་སྒྲ་རླབས་གཅིག་ལས་གཅིག་མཐོ་བ་གྲག པཱ་
ཁེས་ཤིང་ཕུང་བརྒལ་རྗེས་ལངས་ནས་སྡོད་རྒྱུའི་བཀའ་བརྡ་ཐོས་དུས། དགའ་འབོད་ཀྱི་སྒྲ་
དེ་སྨྱོ་ཅོར་སྒྲོག་པར་གྱུར། མི་ངོ་རེ་བཞིན་ཚང་མས་དགའ་འབོད་ཅི་དགར་བྱེད་པ་དང་།
ཐ་ན་མད་ཐེའུ་སེན་གྱིས་ཀྱང་དེ་ལྟར་བྱེད་ཅིང་། ཞྭ་མོ་དང་ལག་ཤུབས་གནམ་ལ་འཕངས།
མི་ཚོས་ལག་པ་མཐོང་ཚད་སུའི་ཡིན་མིན་ལ་མ་ལྟོས་པར་འཆང་རེས་བྱེད་པ་དང་། ཁ་
མང་ལྕེ་མང་དང་གཏམ་མགོ་མཇུག་མེད་པའི་སྒྲ་རླབས་ཡུག་ཅིག་ལས་ཐོས་རྒྱུ་མེད།
སོན་ཐེན་གཅིག་པུས་པཱ་ཁེའི་གམ་དུ་པུས་མོ་བཙུགས། ཁོས་པཱ་ཁེ་དང་མགོ་དང་
མགོ་འབྱར་ནས་རྒྱབ་མདུན་ལ་ཡམ་ཡོམ་དུ་དཀྲུགས། འཚང་ཁ་བརྒྱབ་ནས་ཡོང་མཁན་
དེ་ཚོས་ཁོས་པཱ་ཁེར་གཤེ་བ་ཐོས་ཤིང་། རྫོགས་རྒྱུ་མེད་པ་དང་བློ་ཡིད་ཚིམ་པའི་ངང་ནས་
གཤེ་བར་བྱེད་ལ། ཞི་དུལ་སྙན་འཇེབས་ལྡན་པ་དང་ཟད་མེད་བརྩེ་བས་ཕྱུག་པའི་སྒོ་ནས་
གཤེ་བ་ཐོས།
ཁྱི་ཚོང་རྒྱག་མཁན་ཕྱུག་བདག་དེས་བྲེལ་བྲེལ་འཚུབ་འཚུབ་ངང “དཀོན་མཆོག་
མཁྱེན་ནོ། །སྐུ་ཞབས་ལགས། དཀོན་མཆོག་མཁྱེན་ནོ། །སྐུ་ཞབས་ལགས”ཞེས་དང་།“ངས་
ཁྱེད་ལ་སྒོར་མོ་ཆིག་སྟོང་སྤྲད་ནས་ཁོ་ཉོ་བགྱི་ཡིན། སྐུ་ཞབས་ལགས། སྒོར་མོ་ཆིག་སྟོང་
རེད་ད་སྐུ་ཞབས་ལགས། སྒོར་མོ་ཉིས་སྟོང་སྤྲད་ཆོག་སྐུ་ཞབས་ལགས” ཞེས་བཤད།
སོན་ཐེན་ཡར་ལངས། ཁོའི་མིག་བརླན་པར་བྱས་ཤིང་། མིག་ཆུ་ནི་སྦ་གསང་སྤུ་
ཙམ་ཡང་མེད་པར་ཁོའི་མཁུར་ཚོས་ཀྱི་སྟེང་ནས་བཞུར། ཁོས “སྐུ་ཞབས་ལགས” ཞེས་
དང་། “མིན་སྐུ་ཞབས་ལགས། སྐྱག་པ་ཟོ་ཞིག་སྐུ་ཞབས་ལགས། ངས་ཁྱེད་རང་ལ་ཚིག་
འདི་མ་གཏོགས་འབུལ་རྒྱུ་གཞན་ཅི་ཡང་མེད། སྐུ་ཞབས་ལགས” ཞེས་བཤད།
པཱ་ཁེས་སོན་ཐེན་གྱི་ལག་པར་སོ་བཏབ་ནས་བཟུང་བ་དང་། སོན་ཐེན་གྱིས་རྒྱབ་
མདུན་ལ་ཁོ་པ་ཡམ་ཡོམ་དུ་དཀྲུགས། ལྟད་མོ་བ་ཡང་ཤུགས་རྐྱེན་གཅིག་མཚུངས་ཀྱིས་
ཡིད་དབང་འཕྲོག་པ་དང་འདྲ་ཞིང་། ཁོ་ཚོས་གུས་སེམས་འཆང་བཞིན་དུ་རྒྱང་ཐག་ངེས་
གཏན་ཞིག་ཕྱིར་བཤིག་བརྒྱབ་སྟེ། ཡང་བསྐྱར་ལོང་མཆོང་ཧོལ་རྒྱུག་གིས་སུན་པོ་མ་
བཟོས་པ་རེད།

རབ་བྱེད་བདུན་པ། འབོད་སྐད་ལྷང་ལྷང་།

པཱ་ཁེས་སྐར་མ་ལྔའི་ནང་དུ་སོན་ཐེན་ལ་སྒོར་མོ་ཆིག་སྟོང་དྲུག་བརྒྱ་ལོན་པས་ན། ཁོའི་
སྦྱིན་བདག་ལ་བུ་ལོན་ཁག་ཅིག་ཡོད་པ་གཙང་འཇལ་ཐུབ་པ་དང་། རོགས་ཟླ་དང་མཉམ་
དུ་བཤད་རྒྱུན་དུ་ནུབ་པར་གྲགས་པའི་གསེར་ཁ་འཚོལ་བར་ཤར་ལ་བསྐྱོད་རྒྱུ་བྱུང་ཞིང་།
བཤད་རྒྱུན་དེ་ཚོ་ནི་ཡུལ་དེ་རང་དང་འདྲ་བར་ལོ་རྒྱུས་རིང་པོ་ལྡན་པ་ཞིག་རེད། སྐྱེ་བོ་ཧ་
ཅང་མང་པོས་འཚོལ་མྱོང་ཡང་རྙེད་མཁན་ཧ་ཅང་ཉུང་ཉུང་ཡིན་པ་དང་། མི་དེ་བས་མང་
བ་ནི་ཕྱིན་ནས་ལོག་རྒྱུ་མེད་པ་རེད། ནུབ་པའི་གསེར་ཁར་སྐྱོ་གར་གྱི་ཉམས་དང་ལྡན་ཞིང་།
ལྐོག་གྱུར་གྱི་ཕྱི་གོས་ཀྱིས་བཀླུབས་ནས་ཡོད། གསེར་ཁ་ཐོག་མར་རྙེད་མཁན་སུ་ཡིན་ཤེས་
མཁན་མེད་ཅིང་། ཆེས་སྔ་མོའི་ཟེར་སྒྲོས་ཀྱིས་ཀྱང་གང་དེའི་ལུས་སྟེང་དུ་ཕུགས་འདེད་ཐུབ་
བགྱི་མེད། མི་རྣམས་ཀྱིས་དེ་གར་རླུང་བུ་བརྒྱབ་ན་འགྱེལ་ཆོག་ཡིན་པའི་ཁང་ཆུང་ཞིག་
ཡོད་པ་ཁོ་ན་ཤེས་པ་དང་། སྐྱེ་བོ་འཆི་ཁ་མ་དེ་ཚོས་ཁང་ཆུང་ཡོད་བདེན་རེད་ཅེས་མནའ་
སྐྱེལ་ཞིང་། ཁང་ཆུང་དེ་ནི་གསེར་ཁའི་མཚོན་རྟགས་རེད་ཅེས་སྨྲ་བར་བྱེད། ཁོ་ཚོས་ད་དུང་
གསེར་རྡོག་ཁ་ཤས་འཁྱེར་ཡོང་ནས་ངོ་མ་ཡིན་པ་ར་སྤྲོད་བྱེད་དེ། གསེར་རྡོག་དེ་ཚོ་ནི་བྱང་
ཕྱོགས་ནས་རྙེད་པའི་གསེར་གཞན་དང་འདྲ་བགྱི་མེད།
འོན་ཏེ་ཤི་མཁན་ནི་ཤི་ཟིན་པ་དང་། གསོན་མཁན་ལ་ནི་ནོར་ཁང་དེ་རྙེད་མེད་པར་
བརྟེན། འཇོན་སོན་ཐེན་དང་། ཕིད་ཐེ་དང་། ཧན་སེ་གསུམ་གྱིས་པཱ་ཁེ་དང་། ཁྱི་གཞན་
དག་དྲུག་འཁྲིད་དེ་ཤར་བསྐྱོད་ཀྱིས་ཆ་མེད་ཀྱི་ལམ་ཞིག་ལ་ཞུགས་ཏེ། ཁོ་ཚོ་དང་ཕུལ་
བྱུང་ཡིན་མཉམ་ཡིན་མཁན་ལ་ཕམ་ཉེས་ཡོང་སར་ལེགས་འགྲུབ་ཡོང་བ་བྱེད་དགོས་སྙམ།
ཁོ་ཚོས་གངས་གྲུ་བཏང་ནས་ཡུ་ཁོན་གཙང་པོ་བརྒྱུད་དེ་དབྱིན་ལེ་བདུན་ཅུ་གྱེན་འདེད་
བྱས་རྗེས། གཞོགས་གཡོན་ལ་བསྒྱུར་ནས་སི་ཐུ་ཝར་ཐེ་གཙང་པོར་ཞུགས་ཏེ། མད་ཡོ་དང་
མད་ཁེ་ཁུད་ཤོན་བརྒྱུད་ནས་སི་ཐུ་ཝར་ཐེ་གཙང་པོའི་ཆུ་ཕྲན་ལྷུང་ལྷུང་དུ་འབབ་ས་བར་
ཕྱིན་པ་དང་། སྐམ་ས་ཆེན་པོ་དེའི་སྒལ་པ་ཡིན་པའི་རྩེ་མོ་ནས་བརྒལ།
འཇོན་སོན་ཐེན་ནི་འདོད་ཆུང་ཆོག་ཤེས་ཅན་ཞིག་ཡིན་པ་དེ་ཐང་རྒོད་ལ་སྐྲག་བགྱི་
མེད། ཁོས་ཚྭ་ཁུག་མ་གང་དང་མེ་མདའ་གཅིག་ལ་བརྟེན་ནས་འབྲོག་སྟོང་དུ་ཞུགས་ཕོད་
ཅིང་། གནས་གར་བྱུང་ཆོག་པས་གར་ཡང་བདེ་ལ་རྒྱུན་ཅི་ཙམ་བསྡད་རུང་ཆོག་བགྱི་
ཡོད། ཁོས་དབྱིན་དྷི་ཨན་པ་བཞིན་དུ་འགྲོ་གིན་དང་རྔོན་བརྒྱབ་ནས་ལྟོགས་ངལ་གསོ་
གིན་བྱེད་ཅིང་། གལ་སྲིད་རྔོན་དངོས་མ་རྙེད་ན། དབྱིན་དྷི་ཨན་པ་བཞིན་དུ་མུ་མཐུད་དེ་
འགྲོ་ཞིང་། རྔོན་དངོས་ནི་སྔ་ཕྱིར་མ་ལྟོས་པར་རྙེད་ངེས་ཡིན་པར་ཡིད་ཆེས་བརྟན་པར་
བརྟེན། ཤར་ལ་བསྐྱོད་པའི་འགྲུལ་ལམ་རིང་པོར་ཟས་ནི་ཤ་ལས་མེད་པ་དང་། གངས་གྲུ་
ནི་གཙོ་བོར་རྫས་མདེལ་དང་ལག་ཆ་འཇུག་སར་སྤྱོད་ཅིང་། ཉིན་ལྟར་རེ་བཞིན་དེ་འདྲ་
རང་བྱེད་པ་རེད།
པཱ་ཁེའི་ངོས་ནས་བཤད་ན། ཕྱི་རྒྱལ་དང་ཡུལ་གཞན་དུ་ཉ་འཛིན་པ་དང་རི་དྭགས་
རྔོན་བཞིན་གང་དགར་རྒྱུ་དུས་སྤྲོ་བ་འཛད་མེད་སྐྱེས། སྐབས་རེར་ཁོ་ཚོས་གཟའ་འཁོར་
ཁ་ཤས་འབྲེལ་ནས་ཉིན་ལྟར་ལམ་ལ་ཞུགས་ཏེ་འགྲོ་བ་དང་། དེ་ནས་འདི་གར་མིན་ན་
གཞན་ཞིག་ཏུ་སྒར་བརྒྱབ་སྟེ་གཟའ་འཁོར་ཁ་ཤས་རེ་སྡོད་པ་རེད། ཁྱི་གང་སར་འཆམ་
འཆམ་ལ་འགྲོ་བ་དང་། མིས་མེ་བཏང་སྟེ་འཁྱགས་གོང་ཆགས་པའི་ས་རུལ་དང་རྡར་རྡོ་
བསྲེགས་ཏེ་ས་ཕུག་བྲུས་ནས་བྱེ་འདམ་ཐ་སྤག་རེ་རེ་བྱས་ཏེ་རྫོགས་རྒྱུ་མེད་པ་འཁྲུད། ཁོ་
ཚོས་རྔོན་དངོས་ཀྱི་མང་ཉུང་དང་རྔོན་རྒྱག་གི་བྱ་བ་ལམ་ལྷོངས་ཡོང་མིན་ལ་གཞིགས་ནས་
སྐབས་རེར་ལྟོགས་པར་སྡོད་པ་དང་། སྐབས་རེར་རྒྱགས་ཚད་ཟ་བ་རེད། དབྱར་ཁ་ཤར་བ་
དང་། ཁྱི་མི་ཚང་མས་ལམ་ཆས་སྒལ་པར་འཁྱེར་ཏེ་གྲུ་རྫིངས་ལ་བསྡད་ནས་མཐོན་མཐིང་
གི་ས་མཐོའི་མཚེའུ་བརྒལ་བ་དང་། ནགས་ཁྲོད་ནས་བཅད་པའི་ཤིང་ཆས་གྲུ་ཆུང་བཟོས་
ཏེ། མིང་མེད་གཙང་པོར་ཆུ་རྒྱུན་དང་འགྲོགས་ནས་མར་ལ་འགྲོ་བ་དང་ཡང་ན་གྱེན་ལ་
ཡར་འགྲོ་བ་རེད།
དུས་ཚོད་ནི་སྐར་མདའ་འཁྱུག་པ་ལྟར་འགྲོ་བ་དང་། ཁོ་ཚོས་ས་བཀྲའི་སྟེང་ནས་རྙེད་
རྒྱུ་མེད་པའི་འབྲོག་སྟོང་དུ་ཕར་འགྲོ་ཚུར་འགྲོས་སྐོར་བ་བརྒྱབ། དེ་གར་མི་རྗེས་མེད་པ་
དང་། གལ་སྲིད་བོར་བརླག་ཏུ་སོང་བའི་ཁང་ཆུང་དེ་ཡོད་བདེན་ཡིན་ན། དེ་གར་དེ་སྔ་
མིས་འགྲོ་མྱོང་ཡོད་པའི་རྟགས་རེད། ཁོ་ཚོས་དབྱར་དུས་ཀྱི་བུ་ཡུག་ཁྲོད་དུ་ཆུ་མཚམས་
འབྱེད་རི་རེ་རེ་བཞིན་བརྒལ་བ་དང་། གངས་ནགས་བར་གྱི་གཡའ་རིར་མཚན་ཕྱེད་ཀྱི་
ཟླ་ཟེར་འཕྲོས་པའི་ཁྲུས་ལ་ཞུགས་བཞིན་འདར་སིག་སིག་བྱེད་པ་དང་། སྦྲང་ནག་དང་
འབུ་སྲིན་ཁྱུ་དང་ཁྱུས་དབྱར་དུས་ཀྱི་རི་ཁུག་ནང་ཞུགས་ཤིང་། འཁྱགས་ཀླུང་གི་མཚོ་ཁུག་
ཏུ་འབྲི་ཏ་ས་འཛིན་དང་མེ་ཏོག་ལས་རྩི་བཅུད་བཏུས་ལ། མེ་ཏོག་ལྟ་ན་སྡུག་པ་དེ་ཚོ་ལྷོ་
ཕྱོགས་སུ་ཡང་ངོམས་སུ་ཆོག་པ་ཞིག་རེད། ལོ་དེའི་སྟོན་དུས་སུ། ཁོ་ཚོས་མཚོ་ཁུལ་ཁྱད་
མཚར་པོ་སྐྱོ་ལྷང་ལྷང་ཞིག་ཏུ་ཞུགས་པ་དེར་དེ་སྔ་འདབ་ཆགས་འགྲོ་འོང་བྱེད་པ་ཡིན་ན་
ཡང་། ད་ཆ་ནི་ཚེ་སྲོག་མེད་ལ་ཚེ་སྲོག་གི་རྟགས་མཚན་ཙམ་ཡང་མེད་པར། གྲང་རླུང་
གིས་ཧུར་སྒྲ་ཁོ་ན་སྒྲོག་པར་བྱེད། དེའི་སྲིབ་ལ་འཁྱགས་པ་བརྒྱབ་པ་དང་། བསིལ་ཟེར་གྱི་
རླབས་ཀྱི་གཟེགས་མས་བས་མཐའི་མཚོ་ཁར་རྡེབ་པར་བྱེད།
དགུན་ཁ་གཉིས་པར། ཁོ་ཚོས་སྔ་ས་ནས་ཕྱིན་ཚར་བའི་མིའི་རྗེས་ཤུལ་མྱུལ་བཞིན་
དུ་ཤར་མར་འཁྱམས། ཐེངས་ཤིག་ཁོ་ཚོས་ལམ་འགྲམ་གྱི་ཤིང་ཤུན་སྟེང་གི་བརྐོས་ཤུལ་དེད་
ནས་ཤིང་ནགས་ཤིག་བརྒྱུད་པ་དེ་ནི་ལོ་རྒྱུན་ཧ་ཅང་རིང་པོ་སོང་བའི་ལམ་ཞིག་ཡིན་པས།
བོར་བརླག་ཏུ་སོང་བའི་ཁང་ཆུང་དེ་མིག་མདུན་ན་ཡོད་པ་ལྟར་དུ་སྣང་། འོན་ཏེ་ལམ་ཆུང་
དེ་ཉིད་ཇི་ལྟར་བྱུང་མིན་གསལ་ཆ་མེད་ལ། ཁང་ཆུང་དེ་ཡང་སྔར་བཞིན་གསང་བ་ལྐོག་
གྱུར་ཡིན་ཏེ། ལམ་དེ་ཡང་སྙིང་སུ་ཡིས་དབྱེ་བ་དང་། དབྱེ་དོན་ཅི་ཡིན་ཡང་སྔར་བཞིན་
གསལ་ཆ་མེད། ཐེངས་གཞན་ཞིག་ལ། ཁོ་ཚོས་ལོ་ཟླས་ཤུལ་མེད་དུ་བྱས་པའི་རྔོན་པའི་
སྤྱིལ་བུ་ཞིག་རྙེད་པ་དང་། ཉལ་གདན་རུལ་པ་ཚལ་དུམ་གྱི་ནང་ནས་འཇོན་སོན་ཐེན་
གྱིས་མེ་རྡོའི་མེ་མདའ་ཡུ་རིང་ཞིག་རྙེད་པ་དེ་ནི་ནུབ་བྱང་ཁུལ་གྱི་ཧ་དྷེ་སེན་མཚོ་ཁུག་
ཀུང་སིའི་མེ་མདའ་ཡིན་པ་ཁོས་ཤེས་ལ། སྐབས་དེ་དུས་མེ་མདའ་དེ་འདྲ་གཅིག་ལ་མཚོ་
སྲམ་གྱི་པགས་པ་ལེབ་ལ་བཀྲམ་ནས་མེ་མདའི་རིང་ཚད་ཙམ་བརྩེགས་པ་ཆག་པ་གཅིག་
རི་བ་རེད། དེ་ཙམ་ཞིག་ལས་དེ་མིན་དེ་སྔ་སྤྱིལ་བུ་རྒྱག་མཁན་སུ་ཡིན་དང་། མེ་མདའ་
ཉལ་གདན་གྱི་ནང་དུ་འཇོག་མཁན་སུ་ཡིན་སུས་ཀྱང་མི་ཤེས་སོ། །
དཔྱིད་ཀ་སླར་ཡང་ཤར་བ་དང་། ཁོ་ཚོས་ཀུན་ཏུ་རྒྱུ་ཞིང་འཁྱམས་པའི་མཐར་བོར་
བརླག་ཏུ་སོང་བའི་ཁང་ཆུང་དེ་མ་རྙེད་ན་ཡང་། ཡངས་ཤིང་རྒྱ་ཆེ་བའི་གཞོང་ས་ཞིག་ཏུ་
བདས་བསགས་ཐེབས་པའི་གཏེར་རྫས་ཆགས་གཞི་གཏིང་ཐུང་ཞིག་རྙེད་ནས། བཀྲུ་གཞོང་
གི་མཐིལ་དུ་ས་ལེ་སྦྲམ་ལས་སེར་པོ་མར་དང་འདྲ་བའི་འོད་འཚེར་བར་བྱེད་པས་ན། ཁོ་
ཚོས་མུ་མཐུད་དེ་འཚོལ་བར་མ་ཕྱིན་པ་རེད། ཉིན་ལྟར་བཀྲུས་པའི་གསེར་བྱེ་དང་གསེར་
རྡོག་སྤུས་དག་ལ་སྒོར་མོ་སྟོང་ཕྲག་ཁ་ཤས་རི་ཞིང༌། ཁོ་ཚོས་ཉིན་ཐོག་ཉིན་བརྩེགས་ངང་
བཀྲུས། ཤྭ་ཀོའི་ཕད་སྒྱེ་རེ་རེའི་ནང་དུ་གསེར་སྤམས་ལྔ་བཅུ་རེ་བརྒྱངས་ཏེ། བུད་ཤིང་
བརྩིགས་པ་ལྟར་སྒྲོན་ཤིང་གི་སྤྱིལ་བུའི་ཕྱི་རོལ་ཏུ་བརྩིགས་ནས་བཞག་པ་དང་། ཉི་མ་ནི་
གཅིག་གི་རྗེས་སུ་གཅིག་འདས་ཏེ་རྨི་ལམ་བཞིན་དུ་མྱུར་པོར་འགྲོ་ལ། ཁོ་ཚོས་ནི་བདུད་
རྒན་བཞིན་དུ་དཀའ་སྤྱད་སྡུག་རུས་བྱས་ཏེ་རྒྱུ་ནོར་སྤུངས།
ཁྱི་ལ་ནི་སོན་ཐེན་གྱིས་བསད་པའི་རྔོན་དངོས་ཕྱིར་ལེན་རྒྱུ་ཕུད་པའི་ལས་ཀ་གཞན་
དག་མེད་སྟབས། པཱ་ཁེས་མེ་ཀོང་ལ་ལྟ་བཞིན་ཧོན་འཐོར་ནས་ཁོ་ན་སྡོད། ད་ཆ་ལས་ཀ་
མང་པོ་མེད་དུས། མི་སྤུ་སོབ་སོབ་རྐང་པ་ཐུང་ཐུང་དེའི་གཟུགས་བརྙན་དེ་བས་མང་བ་
དྲན། པཱ་ཁེས་མེ་ཀོང་གི་གམ་དུ་མིག་ཟུམ་ཟུམ་ངང་རྟག་པར་མི་དེ་དང་མཉམ་དུ་ཁོའི་དྲན་
ཤེས་ནང་གི་འཇིག་རྟེན་གཞན་ཞིག་ཏུ་རྒྱུ་བར་བྱེད།
འཇིག་རྟེན་གཞན་དེའི་མངོན་གསལ་དོད་ཤོས་ནི་འཇིགས་སྐྲག་རེད། མི་སྤུ་ཅན་
དེས་མགོ་བོ་སྦར་མོ་གཉིས་ཀྱིས་བཀབ་པ་པུས་མོ་ཟུང་གི་གསེང་དུ་བཅུག་ནས། མེ་ཀོང་
གི་གམ་དུ་ཉལ་ན་ཡང་གཉིད་སྐྱིད་པོ་མ་ཁུག་པར་ཡང་ཡང་འདྲོག་པར་བྱེད། གཉིད་ལས་
སད་རྗེས་དེས་སེམས་ཁྲལ་ཆེན་པོའི་ངང་ཡར་ལྟ་མར་ལྟ་བྱེད་ཅིང་། མེ་ལ་བུད་ཤིང་སྣོན་
པ་ཁོས་མཐོང་། རྒྱ་མཚོའི་གྲམ་ཁར་མི་སྤུ་ཅན་གྱིས་འགྲོ་གིན་དུ་ཉ་ལྕིབས་ཀྱི་ཕྱི་སྐོགས་
བསྒྲུག་གིན་བསྒྲུག་གིན་ཟ་གིན་ཟ་གིན་བྱེད། མིག་ཟུང་གིས་གང་སར་ལྟ་ཞིབ་བྱེད་བཞིན་
དུ་མི་མངོན་པའི་ཉེན་ཁར་དོགས་ཟོན་བྱེད་པ་དང་། དགྲ་ཉེན་ཡོད་པ་ཤེས་མ་ཐག་ཏུ་རླུང་
ལྟར་མྱུར་མོར་བྲོས་ཆོག་བྱས། ཤིང་ནགས་གཤགས་ནས་འགྲོ་དུས། པཱ་ཁེ་མི་སྤུ་ཅན་གྱི་
རྗེས་སུ་དམ་པོར་འབྲངས་ཏེ་ཁ་ཁུ་སིམ་པོའི་ངང་ལྐོག་བགྲོད་བྱེད་པ་དང་། ཁོ་གཉིས་ཀྱིས་
གང་སར་དོ་སྣང་དང་དོགས་ཟོན་ཧ་ཅང་ཆེན་པོ་བྱེད། རྣ་བ་ཀྲོང་ཀྲོང་དང་སྣ་ཁུང་འགུལ་
ཞིང་། མི་དེའི་རྣ་ཤེས་དང་རྫི་ནི་པཱ་ཁེ་ལས་ཞན་པ་མེད། མི་སྤུ་ཅན་གྱིས་མཆོངས་ཐེངས་
གཅིག་གིས་ཡར་འཛེགས་ནས་ཤིང་གསེབ་ཏུ་བདེ་མོའི་ཐང་ལ་འགྲོ་བ་ལྟར་མྱུར་བགྲོད་
ཐུབ་པ་དང་། ལག་པས་ཤིང་གི་ཡལ་གར་བཟུང་ནས་དཔྱང་དཔྱང་ཁྲུལ་ཁྲུལ་བྱེད་ཅིང་།
སྐབས་རེར་འཕར་ཐེངས་གཅིག་ལ་དབྱིན་ཁྲེ་ཁ་ཤས་ཀྱི་སར་ཡང་མཆོངས་ནས། ལག་པས་
བཟུང་མི་ཐུབ་པ་བྱེད་མྱོང་མེད་ལ་ལག་པ་ཤོར་ནས་ས་ལ་ཟག་མྱོང་མེད། དོན་དུ་ཁོ་པས་
ཤིང་རྩེ་ནས་འགྲོ་དུས་ས་ལ་འགྲོ་བ་ནང་བཞིན་བྱེད་ཐུབ། པཱ་ཁེ་སོ་སོས་ཤིང་སྡོང་གི་འོག་
ཏུ་མེལ་ཚེ་བྱེད་པ་དང་། མི་སྤུ་ཅན་ཤིང་སྟེང་དུ་སྡོད་ཅིང་། གཉིད་ཁུག་དུས་ཀྱང་ཤིང་གི་
ཡལ་གར་དམ་པོར་བཟུང་བ་ཁོས་དྲན་གསོ་བྱས།
འབོད་སྒྲ་དེ་ནི་སྔར་བཞིན་ནགས་ཚལ་གྱི་འཇིངས་དབུས་ནས་གྲག་ཡོང་བ་དེ་དང་
མི་སྤུ་ཅན་གྱི་སྣང་ཚུལ་གཉིས་དམ་པོར་འབྲེལ་ནས་ཡོད། འབོད་སྒྲ་དེས་ཁོ་པ་བློ་ཤིན་ཏུ
མ་བདེ་བ་བཟོ་བ་དང་། འདོད་པ་ཁྱད་མཚར་པོ་ཞིག་རབ་ཏུ་འཕེལ། ཁོས་སྐྱིད་སྣང་སྨྲ་
བརྗོད་ལས་འདས་པ་ཞིག་ཚོར་བ་དང་། ཅི་ཡིན་མི་ཤེས་པའི་དངོས་པོ་ཞིག་ལ་རེ་འདོད་
སྨྱོ་བ་ལྟར་འཆང་བ་ཚོར་ནས་བློ་སེམས་འཁྲུག་པར་གྱུར། སྐབས་རེར་ཁོས་འབོད་སྒྲའི་
ཕྱི་བཞིན་ནགས་སུ་ཞུགས་ཏེ། སྐད་སྒྲ་དེ་མིག་མཐོང་ལག་ཟིན་གྱི་དངོས་པོ་ཞིག་ཡིན་པ་
ལྟར་འཚོལ་བར་བྱེད། ཁོས་བློ་ཁའི་འགྱུར་འགྲོས་དང་བསྟུན་ནས་སྐབས་རེར་ཞི་ཞིང་
འཇམ་ལ་སྐབས་རེ་ནི་འགྲན་སློང་བྱེད་འདྲའི་སྐད་སྒྲ་སྒྲོག་པར་བྱེད། ཁོས་སྔོ་དྲེག་གྲང་
ཐིང་ཐིང་དང་རི་རྩྭ་རིང་པོ་སྐྱེས་པའི་ས་ནག་པོའི་ནང་དུ་སྣ་བརྒྱུས་ཏེ། ས་གཤིན་པོའི་
དྲི་ངད་འཐུལ་བ་དང་སྤྲོ་བས་ཧབ་སྦྲིད་བརྒྱབ། སྐབས་རེར་ཁོས་འཇབ་སྒུག་བྱེད་པ་ལྟར་
ས་ལ་འགྱེལ་བའི་ཤིང་སྡོང་ཤ་མོ་ཁེངས་པར་སྐྱེས་པ་ཞིག་གི་རྒྱབ་ཏུ་ཆུ་ཚོད་ཁ་ཤས་ཙོག་
པུར་བསྡད་དེ། ཕྱོགས་བཞིར་ནུར་བ་དང་སྒྲ་འབྱིན་པར་བྱེད་པའི་དངོས་པོར་མིག་ཆེར་
བགྲད་ཅིང་རྣ་བ་ཀྲོང་ཀྲོང་བྱས་ནས་དོ་སྣང་བྱེད། དེ་ལྟར་ཉལ་བ་ནི་ཁོ་པ་སྡོད་བཟོད་མི་
བདེ་བ་བཟོ་བ་དང་། རྟོགས་པར་དཀའ་བའི་འབོད་སྒྲ་དེ་ལ་ཁོས་ལྐོག་ཉན་བྱེད་འདོད་པ་
ཡིན་ཡང་སྲིད་མོད། དེ་ཚོ་བྱེད་དོན་ཅི་ཡིན་ཁོས་མི་ཤེས་ལ། མ་བྱས་ན་མི་འགྲིག་པའི་
རྒྱུ་མཚན་ཅི་ཡང་མེད།
ཁོ་པ་ལྡོག་ཏུ་མེད་པའི་ངར་རྒོད་ཀྱི་དབང་དུ་གྱུར། དྲོ་འཇམ་གྱི་ཉིན་མོར། སྐབས་
རེར་ཁོས་སྒར་སར་ཉབ་བེ་ཉོབ་བེའི་ངང་གཉིད་ལྕོག་རྒྱག་པར་བྱེད། ཁོས་གློ་བུར་དུ་མགོ་
བོ་བཏེགས་པ་དང་། རྣ་བ་ཀྲོང་ཞིང་བློ་རྩེ་གཅིག་སྒྲིམ་ངང་ཉན་རྗེས། མཆོངས་ནས་ནགས
གསེབ་ཀྱི་ལམ་ཆུང་བརྒྱུད་པ་དང་། སྔོ་དྲེག་ཐགས་སུ་བཀྲ་བའི་ས་སྟོང་བརྒལ་ཏེ་ཆུ་ཚོད་ཁ་
ཤས་ཕྱིན། ཁོ་ཆུ་ལམ་སྐམ་པོའི་སྟེང་ནས་བྱ་འཕུར་བ་ལྟར་རྒྱུག་སྟེ། ནགས་རྫོབ་ཁྲོད་ཀྱི་
བྱེའུ་ཚོའི་འཚོ་བར་ལྐོག་ཞིབ་བྱ་རྒྱུར་དགའ། སྐབས་རེར་ཁོ་ཉིན་གང་སྡོང་ཕྲན་ནགས་
རྫོབ་ནང་ཁ་སྦུབ་ལ་ཉལ་ནས་ཀུ་ཀུའི་སྒྲ་སྒྲོག་པའི་སྲེག་པས་རྔམ་རྔམ་རྫིག་རྫིག་ངང་
ཕར་འགྲོ་ཚུར་འོང་བྱེད་པར་ལྟ་བར་བྱེད་ཀྱང་། ཁོ་རང་དགའ་ཤོས་ནི་མི་རྣམས་ཀྱིས་
དཔེ་དེབ་ཀློག་དུས་བཞིན་དུ་དབྱར་ཁའི་མཚན་གུང་གི་འོད་རབ་རིབ་ཀྱི་འོག་ཏུ་རྒྱུག་སྟེ།
ནགས་ཚལ་གྱི་གཉིད་ཁུག་པར་བྱེད་པའི་སྐད་སྒྲ་དམའ་པོར་ཞིབ་ཉན་གྱིས་སྒྲ་གཟུགས་
གཉིས་ཀ་རྟོགས་ཐབས་དང་། གསང་བ་ལྐོག་གྱུར་གྱི་འབོད་སྒྲ་རྩད་གཅོད་བྱ་རྒྱུ་དེ་རེད།
གཉིད་ལས་སད་ནའང་འདྲ་ཁུག་ནའང་འདྲ། སྐད་སྒྲ་དེས་ནི་ཁོ་པ་འགུགས་འབོད་ཁོ་
ན་བྱེད།
ཉིན་ཞིག་གི་མཚན་མོར། ཁོ་རྨི་ལམ་གྱི་ནང་ནས་མཆོངས་ཐེངས་གཅིག་ལ་ཡར་
ལངས་པ་དང་། ཁོའི་མིག་ལས་འོད་འཚེར་ཞིང་སྣ་འཁྲུག་འཁྲུག་ཏུ་རྫི་སྣོམ་ལ། ཟེ་རྔོག་
གསིག་གསིག་གིས་རེས་འཇགས་རེས་ལངས་བྱེད། འབོད་སྒྲ་དེ་ནི་ནགས་ནས་གྲག་
ཡོང(དེ་ནི་འབོད་སྒྲའི་ང་རོ་འདྲེན་ཚུལ་གང་རུང་ཞིག་ཡིན་ཏེ། འབོད་སྒྲ་དེ་ལ་ང་རོ་
འདྲེན་ཚུལ་སྣ་ཚོགས་ཡོད་པས་སོ། །) འབོད་སྒྲ་དེ་གསལ་པོ་དེ་འདྲ་བ་ཡོང་མྱོང་མེད་པ་
དེ་ནི་འོ་དོད་འབོད་སྒྲ་རིང་པོ་ཞིག་ཡིན་པ་དེ་དང་ཧ་སི་ཀེའི་ཁྱིའི་སྐད་སྒྲ་གང་རུང་གཉིས་
འདྲ་ཡང་འདྲ་ལ་མི་འདྲ་བ་ཡང་ཡོད། དེ་ནི་ཁོས་དེ་སྔ་ཐོས་མྱོང་བའི་སྐད་སྒྲ་དེ་རིགས་
ཡིན་པ་ཤེས་ཏེ། ཁོར་སྔ་ས་ནས་རྒྱུས་མངའ་ཆེའོ། །ཁོ་གཉིད་ཀྱིས་བཟི་བའི་སྒར་ས་ལས་
བརྒལ་ཏེ། ཁ་ཁུ་སིམ་པོར་ནགས་ཁྲོད་དུ་གོམ་སྟབས་མྱུར་པོས་བཤར། སྐད་སྒྲ་དེ་དང་ཇེ་
ཉེར་ཕྱིན་པ་དང་། ཁོའི་གོམ་པ་ཡང་ཇེ་དལ་དུ་སོང་ཞིང་། བྱ་སྤྱོད་ཚང་མ་གཟབ་གཟབ་
སིལ་སིལ་བྱས། ཁོ་ནགས་ཁྲོད་ཀྱི་སྟོང་ས་ཞིག་བར་ཡོང་སྟེ་བལྟས་པས། མགོ་བོ་གནམ་ལ་
གཏད་པའི་ནགས་ཚལ་གྱི་སྤྱང་ཀི་ཕྲ་ལ་རིང་བ་ཞིག་མཐོང་།
ཁོས་སྐད་མ་བརྒྱབ་ན་ཡང་སྤྱང་ཀིས་པཱ་ཁེ་ཡོང་བ་ཚོར་བ་ལྟར་སྐད་འབོད་བྱེད་
མཚམས་བཞག་པ་རེད། པཱ་ཁེ་ག་ལེར་ས་སྟོང་གི་ཕྱོགས་སུ་ཕྱིན། ཁོས་ལུས་པོ་དམ་པོར་
བསྐུམས་པ་དང་མཇུག་མ་འདྲོང་པོར་འགྲེངས་ཤིང་། གོམ་པ་ལྷག་པར་གཟབ་གཟབ་བྱས་
ནས་སྤོས། བྱེད་སྟངས་ཚང་མའི་ཐོག་ནས་འཇིགས་སྐུལ་དང་ཡག་ཡག་དུས་གཅིག་ཏུ་
མངོན་པར་བྱས། དེ་ནི་ཤ་ལ་རྔམས་པའི་གཅན་གཟན་ཕན་ཚུན་འཕྲད་དུས་འཇིགས་སྐུལ་
རང་བཞིན་གྱིས་དམག་མཚམས་འཇོག་བརྡ་བཏང་བ་ཞིག་རེད། འོན་ཏེ་སྤྱང་ཀི་ཁོའི་མིག་
མདུན་ནས་བྲོས་ཏེ་ཕྱིན། ཁོས་དེ་རྗེས་སུ་འདུར་རྒྱུག་གིས་སྲོག་བསྡོས་ངང་སྤྱང་ཀིའི་རྗེས་
ཟིན་པར་བྱས། སྤྱང་ཀི་ཆུ་ལམ་དུ་དེད་ནས་འགྲོ་ལམ་ཤིང་གིས་བཀག་པའི་ཆུ་ལག་ཅིག་ཏུ་
བཀར། སྤྱང་ཀི་དེས་འཇོ་དང་འགྲོ་ལམ་མེད་པའི་ཧ་སི་ཀེའི་ཁྱི་ནང་བཞིན་བྱས་ནས་རྐང་
པ་འཁྱོག་ལ་བྱས་ཏེ་སྐོར་བ་རྒྱག་པ་དང་། སྤུ་གཟེངས་ཤིང་ང་རོ་སྒྲོག་ལ། མཆེ་བ་གཙིགས་
ཏེ་སོ་སྒྲ་གྲོ་ཡོས་འཆའ་འཆའ་བར་མེད་དུ་བྱེད།
པཱ་ཁེས་མ་རྒོལ་བར་སྤྱང་ཀིར་སྐོར་བ་བསྐོར་ནས་ཡག་ཡག་ངང་ཁོ་མདུན་ལ་འབྲོ་
སའི་ལམ་བཀག་པ་རེད། པཱ་ཁེའི་གཟུགས་སྟོབས་སྤྱང་ཀི་ལས་ཉིས་འགྱུར་གྱིས་ཆེ་བ་
ཡོད་རྐྱེན་དེའི་མགོ་བོས་པཱ་ཁེའི་ཕྲག་གོང་ལས་རྙོབ་བགྱི་མེད་སྟབས། སྤྱང་ཀིས་འཇིགས་
དོགས་མཉམ་འདྲེས་བྱེད། ཁོས་གསེང་ཞིག་བསྒྲུགས་ནས་ཧ་ཅང་མགྱོགས་པོར་བྲོས་པས་
ན་འདེད་རྡུང་སླར་ཡང་མགོ་ཚུགས། ད་ཐེངས་སྤྱང་ཀི་བཀར་ནས་འགྲོ་ས་མེད་པ་བཟོས་
པ་དང་། དེས་ཡང་བསྐྱར་གོ་སྐབས་བཙལ་ཏེ་འབྲོ་རྩིས་བྱས། གལ་སྲིད་དེའི་གཟུགས་པོ་
སྐྱོ་པོ་མེད་ན། པཱ་ཁེས་དེའི་རྗེས་ལས་སླ་པོ་དེ་འདྲར་མི་ཟིན་རྒྱུ་སྨོས་མེད་རེད། པཱ་ཁེས་
ཁོའི་སྐེད་པར་རེག་གྲབས་བྱེད་དུས། ཁོས་གཞི་ནས་འགྲོ་མཚམས་བཞག་སྟེ། སྐོར་བ་
བསྐོར་བཞིན་སྨྱོ་ཅོར་སྒྲོག་པ་དང་། གོ་སྐབས་ཡོད་ཕྱིན་བྲོས་ཆོག་བྱས།
པཱ་ཁེའི་བློ་རྩ་བརྟན་པོར་མཐའ་མར་འབྲས་བུ་སྨིན་པ་དང་། པཱ་ཁེར་གནོད་སེམས་
མེད་པ་སྤྱང་ཀི་དེས་ཤེས་རྗེས། ཁོ་དང་སྣ་ཡིས་རྫི་སྣོམ་ཙམ་བྱེད་རེས་བྱས། ཁོ་གཉིས་
འཆམ་ཏེ་འཕྱ་མེ་འཕྱོ་མེ་དང་། ད་དུང་འཚེར་སྣང་ཕྲན་བུའི་ཐོག་ནས་ཁ་ལེན་ངོ་ལེན་
བྱས་པ་དེ་ནི་གཅན་གཟན་ཚོས་གདོང་རིས་གཏུམ་པོ་འགེབས་སྟངས་ཤིག་རེད། དེ་ལྟར་
ཡུད་ཙམ་སོང་རྗེས། སྤྱང་ཀིས་གོམ་ཆེན་སྤོས་ནས་དལ་བུར་ཕྱིན་པ་དེ་ནི་ཁོ་ལ་ཡུལ་གང་
ཞིག་ཏུ་འགྲོ་ཞེས་བརྡ་བྱས་པ་མངོན་གསལ་དོད་པོ་རེད། སྤྱང་ཀིས་པཱ་ཁེར་མཉམ་དུ་འགྲོ་
ཞེས་གསལ་ཁ་བཏོད་པ་དང་། ཁོ་གཉིས་ཀྱིས་མུན་ཁྲོད་ཀྱི་ཟེར་ཐིག་ལ་བརྟེན་ནས་དཔུང་
པ་མཉམ་གཤིབས་ངང་ཤར་མར་ཆུ་ལམ་བརྒྱུད་དེ་རྒྱུགས་པ་དང་། སྟོད་རྒྱུད་ཀྱི་རི་ཁུག་
ནང་རྒྱུགས་ཤིང་། ཆུ་མགོའི་ལུང་སྟོང་གི་ཆུ་མཚམས་འབྱེད་རི་བརྒལ།
ཁོ་གཉིས་ཆུ་མཚམས་འབྱེད་རིའི་གཞོགས་གཞན་ཞིག་ནས་ཐུར་ལ་བབས་ཏེ་ཀླུང་
ཐང་ཞིག་ཏུ་སླེབས་པ་དང་། དེ་གར་ནགས་ཚལ་རྒྱ་ཆེན་ཡོད་ཅིང་། དྲ་བས་འབྲེལ་འདྲའི་
ཆུ་བོས་ཁྱབ་ནས་ཡོད། ཁོ་གཉིས་ཀྱིས་ནགས་ཚལ་རྒྱ་ཆེན་དེ་ཚོ་གཤགས་ནས་བར་མེད་
དུ་རྒྱུགས། དུས་ཚོད་འདས་པ་དང་ཉི་མ་ཇེ་མཐོར་འཕགས་ཤིང་གནམ་གཤིས་ཇེ་དྲོར་
ཕྱིན། པཱ་ཁེ་དགའ་བས་མྱོས་པར་གྱུར། འབོད་སྐད་ལ་མཐའ་མར་ཁོ་རང་གིས་བརྡ་ལན་
བྱས་པ་ཁོས་ཤེས་ལ། ཁོ་དང་ནགས་ཁྲོད་ཀྱི་ཕུ་ནུས་དཔུང་པ་མཉམ་གཤིབས་ཀྱིས་འབོད་
སྐད་ཡོང་ཁུངས་ངོ་མ་གང་དུ་ཡིན་པ་དེའི་ཕྱོགས་སུ་རྒྱུགས། གནའ་བོའི་དྲན་ཤེས་གང་
མགྱོགས་ཁོའི་བློ་ངོར་འཆར་བ་དང་། དྲན་ཤེས་དེ་ཚོས་ཁོ་པ་ཕྱ་མ་ཕྱོར་གྱུར། དེ་སྔ་མངོན་
སུམ་གྱི་འཇིག་རྟེན་ལ་ཡང་ཁོས་ཕྱ་མ་ཕྱོ་བྱེད་མྱོང་བ་དང་། དྲན་ཤེས་དེ་ཚོ་ནི་མངོན་སུམ་
འཇིག་རྟེན་གྱི་འཕྲུལ་སྣང་རེད། བློ་ལ་རབ་རིབ་ཙམ་དྲན་པའི་འཇིག་རྟེན་གཞན་ཞིག་
གི་ས་གང་ཞིག་ཏུ་བྱ་བ་འདི་ཁོས་དེ་སྔ་བསྒྲུབ་མྱོང་ཞིང་། ད་ལྟ་བསྐྱར་ཟློས་བྱེད་སྒང་ཡིན་
པ་སྟེ། རྐང་པའི་འོག་ནི་ས་སོབ་སོབ་ཡིན་པ་དང་། མགོ་ཐོད་ནི་ཡངས་པོའི་ནམ་མཁའ་
ཡིན་ཞིང་། ཁོས་སོས་དལ་བག་ཕེབས་ངང་ཁོད་ཡངས་ཀྱི་ས་གཞི་ཆེན་པོའི་སྟེང་དུ་
འདུར་རྒྱུག་བྱེད།
ཁོ་གཉིས་ཀྱིས་རྒྱུག་ཆུའི་གམ་དུ་ལངས་ཏེ་ཆུ་བཏུང༌། དེ་དུས་པཱ་ཁེས་འཇོན་སོན་
ཐེན་དྲན་ནས་ཙོག་པུར་བསྡད། སྤྱང་ཀི་ལངས་ནས་འབོད་སྒྲ་སྒྲོག་ས་ངོ་མའི་ཕྱོགས་ག་ལ་
བར་ཕྱིན་ན་ཡང་པཱ་ཁེ་ཕྱི་བཞིན་མ་ཡོང་བ་ཁོས་མཐོང་། ཁོ་པཱ་ཁེའི་གམ་དུ་སླར་ལོག་སྟེ་
པཱ་ཁེར་སྐུལ་མ་གཏོང་བ་ལྟར་ཁོའི་སྣ་ལ་རྫི་སྣོམ་ཙམ་བྱས་མོད། པཱ་ཁེས་ཁ་ཕྱིར་སློག་ནས་
ཡོང་སའི་ལམ་ལ་ག་ལེར་ལོག་པ་རེད། ཁོའི་འབྲོག་སྟོང་གི་ཕུ་ནུས་ཁོ་དང་དཔུང་པ་མཉམ་
གཤིབས་སུ་ཆུ་ཚོད་ཕྱེད་ཀ་ལྷག་ཕྱིན་པ་དང་། སིའུ་སིའུ་ཞེས་སྐད་ཆུང་ཆུང་བརྒྱབ། རྗེས་
སུ་ཁོ་ཙོག་པུར་བསྡད་དེ་ཁ་གནམ་ལ་གཏད་ནས་འབོད་སྐད་བསྒྲགས། དེ་ནི་སྐྱོ་ཤས་ཀྱི་འོ་
དོད་འབོད་སྒྲ་རེད། པཱ་ཁེས་འགྲོ་རྐྱང་བྱས་པ་དང་། འབོད་སྐད་དེ་ཇེ་ཆུང་ཇེ་ཞན་ལ་ཕྱིན་
མཐར་གོ་རྒྱུ་མེད་པར་གྱུར།
པཱ་ཁེ་སྒར་སར་འཛུལ་དུས་འཇོན་སོན་ཐེན་གྱིས་དགོང་ཟས་ཟ་སྒང་རེད། དགའ་
དྲགས་ནས་སྨྱོ་བ་ལྟར་ལ་གྱུར་པའི་པཱ་ཁེས་སོན་ཐེན་ས་ལ་བསྒྲིལ་ཏེ། ཁོ་ལ་རྡུང་ཁ་ཡང་
ནས་ཡང་དུ་རྒྱག་པ་དང་། འཇོན་སོན་ཐེན་གྱིས་ངན་ཤེད་སྒལ་རལ་ཚ་བ་ལ་ཨང་ཞེས་
ནམ་རྒྱུན་ནས་བཤད་པ་ལྟར་བྱས་ཏེ་ཁོའི་ངོ་ལ་ལྕེ་ལྡག་བྱེད་ཅིང་། ཁོའི་ལག་པར་སོ་
འདེབས་པ་དང་། སོན་ཐེན་གྱིས་པཱ་ཁེར་འཕུད་རྒྱག་གཏོང་ཞིང་། ཁ་ནས་བརྩེ་བ་མཚོན་
པའི་གཤེ་སྒྲ་སྒྲོག་པར་བྱེད།
ཉིན་མོ་གཉིས་དང་མཚན་མོ་གཉིས་ཧྲིལ་པོར་པཱ་ཁེ་སྒར་ས་དང་མ་བྲལ་བར་མིག་
གིས་སོན་ཐེན་གྱི་ཕྱི་བཞིན་དམ་པོར་འབྲངས་ཏེ། ཁོ་དང་མཉམ་དུ་ལས་ཀ་བྱེད་པ་དང་།
ཁོས་ཟས་ཟ་བར་ཅེར་ལྟ་བྱེད་པ། མཚན་མོར་ཁོ་མལ་དུ་ཞུགས་པར་ལྟ་བ། ཞོགས་པ་ཁོ་དེ་
ལས་ཐོན་ཡོང་བར་ལྟ་བ་བཅས་བྱས། འོན་ཏེ་ཉིན་གཉིས་སོང་རྗེས། ནགས་ཁྲོད་ཀྱི་འབོད་
སྒྲ་དེ་སླར་ཡང་གྲག་པ་དང་། སྐད་སྒྲ་ཚ་དྲག་པོ་དེ་འདྲ་ཡོང་མྱོང་མེད། པཱ་ཁེ་སླར་ཡང་
འཚབ་འཚུབ་ལ་གྱུར་ཏེ། འབྲོག་སྟོང་གི་ཕུ་ནུ་དང་། ཕ་རིའི་སྐྱིད་ས་དང་། ཡངས་ཤིང་རྒྱ་
ཆེ་བའི་ནགས་ཁྲོད་དུ་དཔུང་པ་མཉམ་གཤིབས་ཀྱིས་རྒྱུགས་མྱོང་བ་བཅས་ཀྱི་དྲན་ཤེས་
དེ་ཚོ་ཁོའི་ཡིད་ངོར་འཆར། ཁོས་ཡང་བསྐྱར་ནགས་ཁྲོད་དུ་རྒྱུ་བར་བྱེད་ན་ཡང་། འབྲོག་
སྟོང་གི་ཕུ་ནུའི་གཟུགས་བརྙན་ནི་རིག་རྒྱུ་མེད་པ་དང་། ཁོས་མཚན་གང་བློ་རྩེ་བསྒྲིམས་
ནས་ཞིབ་ཉན་བགྱིས་ན་ཡང་། སྐྱོ་ཤས་ཀྱི་འོ་དོད་འབོད་སྒྲ་དེ་ཡང་བསྐྱར་མ་གྲག་པ་རེད།
ཁོ་དགོང་མོ་མ་ལོག་པ་བྱེད་མགོ་བཙུགས་ནས། སྒར་ས་དང་ཉིན་ཤས་རེ་བྲལ་ཏེ་འགྲོ་
བ་དང་། ཐེངས་ཤིག་ལ་ཁོས་གཙང་ཆུང་གི་ཆུ་མགོའི་ཆུ་མཚམས་འབྱེད་རི་བརྒལ་ཏེ། ལྗོན་
ཤིང་གི་གཡུ་ལོ་ཐགས་སུ་བཀྲ་བ་དང་། དྲ་བས་འབྲེལ་འདྲའི་ཆུ་བོས་ཁྱབ་པའི་ཀླུང་ཐང་
ཞིག་ཏུ་ཡོང་། ཁོ་དེ་གར་གཟའ་འཁོར་གཅིག་འཁྱམས་ཏེ་འབྲས་མེད་ངང་འབྲོག་སྟོང་གི་
ཕུ་ནུའི་ཉེ་དུས་ཀྱི་འགྲོ་སྡོད་རྩད་གཅོད་བྱས། ཁོས་ལམ་རྒྱུད་དུ་རྔོན་དངོས་བསད་ནས་ཟ་
གིན་ངལ་བས་དུབ་རྒྱུ་མེད་པའི་ངང་གོམ་སྟབས་མྱུར་མོས་ལམ་ལ་ཞུགས། རྒྱ་མཚོར་ག་
ནས་ཞུགས་མིན་མི་ཤེས་པའི་གཙང་པོ་ཆེན་པོ་ཞིག་ཏུ་ཉ་སལ་མོན་གཅིག་བཟུང་བ་དང་།
ད་དུང་གཙང་ཁར་དོམ་རྒན་ནག་པོ་ཞིག་ལ་སོ་བཏབ་ནས་བསད། དོམ་དེས་ཀྱང་དེ་གར་
ཉ་འཛིན་བགྱི་ཡོད་ཅིང་། དུག་སྦྲང་གིས་དེའི་མིག་ལ་སོ་བཏབ་ནས་ལོང་བར་གྱུར་ཏེ་ཁོང་
ཁྲོ་མེ་ལྟར་འབར་བའི་ངང་གནས་བབ་ཉམ་ཐག་པར་གྱུར། དེ་ལྟ་ཡིན་རུང་དྲག་འཐབ་
དེའི་ནང་དུ་པཱ་ཁེས་དེ་སྔ་འདོན་མྱོང་མེད་པའི་མཐའ་མའི་གདུག་རྩུབ་ཚང་མ་བཏོན་པ་
རེད། ཉིན་གཉིས་ཀྱི་རྗེས་སུ་ཁོ་སླར་ཡང་དོམ་རྒན་གསོད་སར་ཕྱིར་ལོག་པ་དང་། སྤྱང་དོམ་
ཁྱུ་གཅིག་གིས་རོ་རུལ་དེའི་དོན་དུ་འཁྲུག་རྩོད་བྱེད་བཞིན་ཡོད་པ་མཐོང་། ཁོས་སྤྲིན་པ་
རླུང་འདེད་ཀྱི་དཔེ་ལྟར་སྤྱང་དོམ་ཕྱིར་སྐྲོད་བྱས་ཤིང་། ཁོ་ཚོ་ལས་འབྲོ་མཁན་ནི་བྲོས་ཤིང་།
སྤྱང་དོམ་འབྲོ་ལོང་མ་བྱུང་བ་གཉིས་རང་སར་བསྡད་དེ་ཡང་བསྐྱར་འཁྲུག་རྩོད་བྱེད་མི་
ཤེས་པར་གྱུར།
ཁོའི་ཁྲག་དྲི་བྲོ་ཤུགས་དེ་སྔ་ལས་ཇེ་ཆེར་ཕྱིན། ཁོ་ནི་ཤན་པ་ཡིན་པ་དེས་སེམས་ཅན་
བསད་ནས་རྒྱགས་པར་བྱེད་པ་དང་། གསོན་ཟ་བྱས་ནས་འཚོ་བར་བྱེད་ཅིང་། བརྟེན་སའི་
རྟེན་གནས་མེད་པ་དང་། རང་དགར་འགྲོ་འོང་བྱེད་ལ། རང་ཉིད་ཀྱི་སྟོབས་ཤུགས་དང་
སྙིང་སྟོབས་ཁོ་ན་ལ་བརྟེན་ནས། སྟོབས་དང་ལྡན་ན་གཞི་ནས་འཚོ་བར་ནུས་པའི་དགྲ་
འཛིན་གྱི་ཁོར་ཡུག་ཏུ་སྤོབས་པ་ཆེན་པོས་འཚོ་བར་བྱེད། དེ་ཀུན་ལ་ཁོ་རང་སྤོབས་སེམས་
ཆེན་པོ་སྐྱེས་པ་དང་། སྤོབས་སེམས་དེ་རིགས་རྣམ་འགྱུར་དང་བྱ་སྤྱོད་ཚང་མའི་ཐོག་ནས་
མངོན་ལ། ཤ་རྒོད་རེ་རེ་བཞིན་གྱི་འགུལ་སྐྱོད་ཀྱི་ཁྲོད་ནས་གསལ་གསལ་ཐིང་ཐིང་མངོན་
པ་དང་། བྱེད་ལུགས་བྱེད་སྟངས་ཚང་མའི་ཁྲོད་ནས་སྐད་ཆ་བཤད་པ་ནང་བཞིན་གསལ་
པོ་མངོན་པར་བྱེད། སྤོབས་སེམས་དེ་རིགས་ཀྱིས་ད་དུང་ཁོའི་ལུས་ཀྱི་དངོས་པོ་གང་ཞིག་
གཟི་བརྗིད་དེ་བས་ཆེ་བར་བྱས་སམ་ཞེ་ན། དེ་ནི་ཁོའི་པགས་པ་རེད། གལ་སྲིད་ཁོའི་མཆུ་
ཏོའི་འགྲམ་དང་སྨིན་མའི་སྤུ་ཁམ་མདོག་ཚོམ་བུ་ཁ་ཤས་དེ་དང་བྲང་ཁ་བར་མཐུད་པའི་
སྤུ་དཀར་པོ་ཡུག་ཅིག་དེ་རྣམས་མེད་པ་ཡིན་ན། ཁོ་ནི་སྤྱང་ཀི་སྟོབས་ཆེན་ཞིག་དང་ནོར་
ཉེན་ཤིན་ཏུ་ཆེ་ཞིང་། སྤྱང་ཀི་གཟུགས་སྟོབས་ཆེ་ཤོས་ལས་ཀྱང་སྟོབས་ཆེ་བ་ཡོད། ཁོའི་
གཟུགས་སྟོབས་ནི་སི་ཊུད་བྷ་ཎེ་དྷེའི་ཁྱི་རྒྱུད་ཡིན་པའི་ཕ་ལས་རྒྱུད་འཛིན་བྱས་པ་དང་།
རྔོན་ཁྱི་ཡིན་པའི་ཨ་མས་ཁོའི་གཟུགས་སྟོབས་དེ་གྲུབ་པར་བྱས། ཁོའི་ཁ་ངོ་ནི་སྤྱང་ཀི་ནང་
བཞིན་གྱི་རིང་པོ་ཡིན་པ་དེ་ནི་སྤྱང་ཀི་ཀུན་ལས་ཆེས་ཆེ་བ་ཡོད། མགོ་ཆེན་པོ་སྤྱང་ཀི་དང་
འདྲ་བ་དེ་ཡང་སྤྱང་ཀི་ལས་འགའ་རབ་ཀྱིས་ཆེ་བ་ཡོད།
ཁོ་ལ་སྤྱང་ཀི་ལྟ་བུའི་གཡོ་སྒྱུ་ལྡན་པ་དེ་ནི་རྒོད་སེམས་ཀྱི་གཡོ་སྒྱུ་ཡིན་པ་དང་། ཁོའི་
རིག་པ་ནི་རྔོན་ཁྱི་སི་ཊུད་བྷ་ཎེ་དྷེའི་ཁྱི་ཡི་རིག་པ་ཡིན་ཞིང་། དེ་ཀུན་གྱི་སྟེང་དུ་ཉེན་ཁ་
གྲངས་མེད་འགྲིམས་ནས་འཐོབ་པའི་ཉམས་མྱོང་བསྣན་ནས། ཁོ་པ་འབྲོག་སྟོང་གི་གཅན་
གཟན་ཆེས་དཔའ་ངར་དང་ལྡན་པ་ཞིག་ལ་སྐྱེད་སྲིང་བྱས། ཁོ་ནི་གཅན་གཟན་ཨ་ཐང་
ཞིག་ཡིན་པ་དེ་གསོན་ཤུགས་ཀྱི་རྩེ་མོར་སོན་ནས། ལུས་སྟོབས་རྒྱས་ལ་སྐྱེ་སྟོབས་ཀྱི་
དཔལ་འབར་བཞིན་ཡོད། སོན་ཐེན་གྱི་ལག་པས་ཁོའི་སྒལ་པར་འཕུར་འཕུར་བྱེད་དུས།
སེ་གོལ་རྡེབ་སྒྲ་ལྟ་བུ་ཞིག་གྲག་ནས། སྤུ་ཡི་ཉག་མ་རེ་རེ་བཞིན་ལ་གོང་བུར་འགྲིལ་བའི་
ཁབ་ལེན་གྱི་ཤུགས་འབྱིན་པར་བྱེད། ཁོའི་ཀླད་ཆེན་དང་ལུས་པོ་དང་། དབང་རྩ་དང་ཤ་
རྒོད་ཀྱི་ཆ་ཤས་རེ་རེ་བཞིན་ཚང་མ་གྲིམ་ལྷོད་རན་ཤོས་སུ་གནས་པ་དང་། ཆ་ཤས་སོ་སོའི་
བར་ལ་དོ་སྙོམས་དང་སྙོམས་སྒྲིག་འཐུས་ལེགས་བྱུང་བ་རེད། གཟུགས་མཐོང་བ་དང་སྒྲ་
ཐོས་པ་ཡིན་ནའང་འདྲ། དོན་དག་བྱུང་ནའང་འདྲ། བྱ་སྤྱོད་སྤེལ་དགོས་པའི་དུས་སུ། ཁོའི་
ཚུར་སྣང་གློག་དམར་འཁྱུག་པ་ལྟར་མྱུར། ཧ་སི་ཀེའི་ཁྱིས་མཆོངས་ནས་དགྲ་འགོག་བྱེད་
པའམ་ཕར་རྒོལ་བྱེད་དུས་བྱ་སྤྱོད་ཤིན་ཏུ་མྱུར་བ་དང་། ཁོ་ནི་ཧ་སི་ཀེའི་ཁྱི་ལས་ཀྱང་ལྡབ་
འགྱུར་གྱིས་མགྱོགས་པ་ཡོད། ཁོས་སྟངས་སྟབས་མཐོང་བ་དང་། སྐད་སྒྲ་ཐོས་པ་མ་ཟད་
དེའི་ཐད་ཚུར་སྣང་ལན་ཆ་བྱེད་ཡུན་དེ་ནི་ཁྱི་གཞན་གྱིས་ཐོག་མར་མཐོང་དུས་དང་ཐོས་
དུས་ལས་ཀྱང་ཐུང་བ་ཡོད། ཁོའི་ཚོར་ཤེས་དང་ཐག་གཅོད་དང་། ཚུར་སྣང་ལན་ཆ་གསུམ་
དོན་དུ་སྔ་རྟིང་ལ་བྱུང་བ་ཞིག་ཡིན་ན་ཡང་། དེ་ཚོའི་བར་གསེང་ཤིན་ཏུ་ནས་ཐུང་རྐྱེན
ཕར་ལ་ལྟ་དུས་དུས་གཅིག་ལ་བྱུང་བ་ལྟར་དུ་སྣང་། ཁོའི་ཤ་རྒོད་ལ་གསོན་ཤུགས་ཀྱིས་
ཁེངས་པ་དེ་ནི་ལྕགས་ཀྱི་ལྡེམ་རྩིབ་བཞིན་དུ་འཕར་ཆོག་ཆོག་རེད། ཁོ་ཡི་སྐྱེ་སྟོབས་ནི་ལེ་
དབར་སྟོང་ཆོད་ཀྱི་ཆབ་རྒྱུན་དང་འདྲ་བ་དེས་སྤྲོ་བག་ཕེབས་པའི་ངང་དུ་ཁོའི་ལུས་ཡོངས་
ལ་ཁྱབ་ཅིང་། ཁོ་པའི་ངར་རྒོད་ཀྱི་ཁྲོད་དུ་རབ་ཏུ་རྒྱས་པར་བྱས་ནས། འཇིག་རྟེན་ཧྲིལ་
པོར་ཁྱབ་པར་དྲག་ཏུ་འབབ་རྒྱུ་ཡིན་པ་ལྟར་དུ་སྣང་།
སོན་ཐེན་གྱིས་ཉིན་ཞིག་ལ “ཁྱི་འདི་འདྲ་བ་ཞིག་བྱུང་མྱོང་མེད” ཅེས་བཤད་ཅིང་།
དེ་དུས་པཱ་ཁེ་སྒར་ས་ནས་ཐོན་ཏེ་ཕྱིན་པར་ཁོ་ཚོས་ལྟ་བཞིན་ཡོད།
ཕིད་ཐེས། “ཁོ་བཏོད་རྗེས་མ་དབྱིབས་དེ་མེད་པར་བྱས་པ་རེད” ཅེས་བཤད།
ཧན་སེས། “ཨ་མའི་རོ། ངས་ཀྱང་དེ་འདྲ་རང་བསམ་གྱིས” ཞེས་ཟེར་སྒྲོས་སུ་འབྲངས།
ཁོ་ཚོས་པཱ་ཁེ་སྒར་ས་ནས་ཐོན་པ་མཐོང་བ་ལས། ཁོ་ནགས་ཚལ་སྟུག་པོའི་འཇིངས་
སུ་སླེབས་མ་ཉིད་དུ་འགྱུར་ལྡོག་ཧང་སང་དགོས་པ་ཕྱིན་ཚུལ་རིག་མེད། ཁོས་མུ་མཐུད་
དེ་གོམ་པ་སྒྲོབ་ཉམས་ངང་མི་སྤོ་བར། ཁོ་པ་ལམ་སང་གཅན་གཟན་ཞིག་ལ་གྱུར་ཏེ། གྲིབ་
གཟུགས་ཤིག་ལྟར་རྐང་འཇབ་ལག་འཇབ་ངང་ཞི་མིའི་འགྲོས་ཀྱི་གོམ་པ་ཡང་མོས་འགྲོ་
བ་དང་། གྲིབ་གཟུགས་སྣ་ཚོགས་ཀྱི་ཁྲོད་ནས་བཞུད་དེ་སྐབས་རེར་མངོན་ལ་སྐབས་
རེར་མི་མངོན་པར་བྱེད། ས་བབས་རེ་རེ་བཞིན་གྱིས་འགེབས་སྲུང་ཇི་ལྟར་བྱེད་དགོས་
ཚུལ་ཁོས་ཤེས་ཏེ། ལྟོ་བ་ས་ལ་འབྱར་ནས་སྦྲུལ་ལྟར་འགྲོ་བ་དང་། ཡང་ནི་སྦྲུལ་ལྟར་
མཆོངས་ནས་རྡེག་པར་བྱེད། ཁོས་བྱ་ཚང་ནང་གི་བྱ་གོང་མོ་འཛིན་ཐུབ་པ་དང་། གཉིད་
སྐྱིད་པོའི་སྒང་གི་རི་བོང་གསོད་ཐུབ་ཅིང་། ཤིང་ལ་འཛེགས་མཁན་ནགས་བྱི་ཁྲ་ཆུང་
ལས་སྐར་ཆ་གཅིག་གིས་མྱུར་བའི་ཐོག་ནས་དེ་ཉིད་བར་སྣང་ནས་འཛིན་པ་རེད། ཁོའི་
མདུན་དུ་ཆུ་རྫིང་ནང་གི་ཉ་ཡང་བདེ་ལྕག་འཁྱུག་པོར་བརྩི་རིན་མེད་ལ། ཆུ་རགས་རྒྱག་
མཁས་པའི་མཚོ་སྲམ་ཡང་ཐབས་ཇུས་མཁས་པར་བརྩི་རིན་མེད། ཁོས་དམར་གསོད་
གཏོང་བ་ནི་བཀྲེས་ལྟོགས་སེལ་ཆེད་དུ་ཡིན་པ་ལས་དམར་དད་ཚ་དྲགས་ནས་མིན་
མོད། ཁོས་ནི་རང་གིས་བསད་པའི་སེམས་ཅན་ཁོ་ན་ཟ་འདོད་དེ་བས་ཆེ་བ་བྱེད། པཱ་
ཁེའི་བྱ་སྤྱོད་ཀྱི་ཐོག་ནས་ཁོ་པ་འཇབ་ལ་དགའ་ཞིང་དེའི་དབྱིངས་ལ་ཚུད་པ་མངོན།
ཁོས་ལྐོག་ལ་ནགས་བྱི་དང་ཉེ་བར་བཅར་ཏེ། འཛིན་ལ་ཁད་ཀྱི་དུས་སུ་སྐྲག་ཐག་ཆོད་
པའི་ནགས་བྱི་དེ་ཚོས་ཙེར་སྒྲ་སྒྲོག་བཞིན་དུ་ཤིང་རྩེར་བྲོས་འགྲོ་བར་བལྟ་རྒྱུར་དགའ།
ལོ་དེའི་སྟོན་ཁ་ཤར་དུས་ཤ་བ་རྔ་དབྱིབས་མ་ཁྱུ་ཆེན་ཐོན་པ་རེད། དེ་ཚོས་དགུན་
སྒྲོལ་གྱི་ཆེད་དུ་དམའ་ས་དང་གྲང་ངད་ཆུང་བའི་གཞོང་སར་དལ་བུར་སྤོ་བསྐྱོད་བྱས། པཱ་
ཁེས་ཁྱུ་དང་བྲལ་བའི་ཤ་བ་འབྲིང་གཅིག་བསྒྲིལ་མྱོང་ཡང་། ཁོས་རྔོན་དངོས་དེ་བས་
ཆེ་ཞིང་སྟོབས་དང་ལྡན་པ་ཞིག་ཡོང་རེ་བྱེད། དེ་ཉིན་ཁོ་གཙང་ཆུང་གི་ཆུ་མགོའི་ཆུ་
མཚམས་འབྱེད་རིའི་ས་དེར་ཐུག་པ་རེད། ཤ་བ་ཉི་ཤུ་ཡོད་པའི་ཤཱ་ཁྱུ་ཞིག་ལྗོན་ཤིང་གི
གཡུ་ལོ་ཐགས་སུ་བཀྲ་བ་དང་། དྲ་བ་འབྲེལ་འདྲའི་ཆུ་བོས་ཁྱབ་པའི་ཀླུང་ཐང་ནས་ལ་
བརྒྱབ་སྟེ་ཡོང་བ་དེའི་མགོ་འཛིན་ནི་ཤ་བ་ཕོ་ཐང་ཞིག་རེད། དེས་ངར་ངར་རྫིག་རྫིག་
ངང་ཀེ་རེར་ལངས་ཚེ་ས་ལས་དབྱིན་ཁྲེ་དྲུག་ཡོད་པ་དེ་ནི་ཏག་ཏག་པཱ་ཁེས་རེ་བསྒུག་
ཡུན་རིང་བྱས་པའི་དགྲ་བོ་སྟོབས་ཆེན་དེ་རེད། ཤྭ་ཕོ་དེས་རྒྱབ་མདུན་ལ་ཡལ་ག་བཅུ་
བཞིར་གྱེས་པ་དང་། ཞེང་ལ་དབྱིན་ཁྲེ་བདུན་རྒྱས་པའི་ཁྲག་རྭ་ཆེན་པོ་ལག་དབྱིབས་མ་
གཡུག་གཡུག་བྱེད་བཞིན་ཡོད། དེའི་མིག་ཆུང་ཆུང་ངན་མདོག་ཁ་པོ་དེ་ལས་གདུག་རྩུབ་
ཀྱི་འོད་འབར་ཞིང་། པཱ་ཁེ་མཐོང་བ་དང་རབ་ཏུ་ཁྲོས་པའི་ང་རོ་དྲག་པོ་བསྒྲགས།
ཤྭ་ཕོའི་ལུས་ཀྱི་གཞོགས་གཅིག་གི་སྐེད་པ་ཟིན་ལ་ཉེ་བའི་གནས་དེར་མདའ་མོ་སྒྲོ་
གཤོག་མ་གཅིག་མངོན་པ་དེ་ནི་ཁོས་ངར་ངར་རྫིག་རྫིག་བྱེད་དོན་དེ་རེད། གདོད་མའི་
འཇིག་རྟེན་གྱི་ལོ་རྒྱུས་ཡུན་རིང་ལྡན་པའི་རྔོན་རྒྱག་གི་ལོ་ཟླ་ནས་བརྒྱུད་ཡོང་བའི་ལྷན་
སྐྱེས་ཀྱི་ནུས་པར་བརྟེན་ནས། པཱ་ཁེས་ཤྭ་ཕོ་དེ་ཤྭ་ཁྱུ་ནས་ཁ་ཕྲལ་བ་རེད། ལས་འགན་དེ་
ནི་སྒྲུབ་སླ་པོ་ཞིག་མིན། ཁོས་ཟུག་སྒྲ་ཆེན་པོ་བསྒྲགས་ཏེ་ཤྭ་ཕོའི་མིག་མདུན་ནས་སྐོར་བ་
བསྐོར་བས་ན། ཤྭ་ཕོའི་ཁྲག་རྭ་ཆེན་པོ་དང་རྨིག་པ་ཆེན་པོ་མཐོང་ན་ཡང་འཇིགས་པར་
བྱེད་པ་དེས་རང་ཉིད་ལ་མ་འཁེལ་ཙམ་བྱས། དེ་ཡང་རྨིག་པ་དེ་འཁེལ་ཐེངས་གཅིག་རང་
ལ་པཱ་ཁེ་སྲོག་དང་འབྲལ་བར་བྱེད་ནུས། ཤྭ་ཕོས་མཆེ་བ་རྣོན་པོ་ཡོད་པའི་ཉེན་ཁ་ཅན་དེ
རང་དགར་བཞག་ན་མི་འགྲིག་ལ། ལམ་ལ་ཡང་ཞུགས་ཐབས་དང་བྲལ་བར་བརྟེན། ཁོ་
པ་ཁོང་ཁྲོའི་མེ་ལྕེ་རབ་ཏུ་འབར། ཁོ་རབ་ཏུ་ཁྲོས་ནས་པཱ་ཁེར་མཆོངས་པ་དང་། པཱ་ཁེས་ནི་
གཡོ་སྒྱུའི་ངང་ཕྱིར་འཐེན་བྱས་ཤིང་། ད་དུང་གཉོད་ཆུང་ནུས་མེད་ཡིན་བརྫུ་བཏབ་སྟེ་དགྲ་
བསླུས་དཀྱིལ་ཁྲིད་བྱས། ཤྭ་ཕོ་རྨས་མ་དེ་ཁྱུ་དང་བྲལ་མ་ཉིད་དུ་ཤྭ་ཕོ་ལོ་གཞོན་གསུམ་
ཡོང་ནས་པྰ་ཁེར་རྡུང་རྡེག་བཏང་སྟེ། ཤྭ་ཕོ་དེ་ཁྱུ་གྲལ་དུ་ལོག་ཏུ་བཅུག
གཅན་གཟན་ལ་འབྲོག་སྟོང་གི་ངང་རིང་ཞིག་ཡོད་པ་སྟེ། བློ་བརྟན་དང་། དཔའ་ངར་
ཞུམ་མེད་དང་། ཚེ་སྲོག་བཞིན་གྱི་ཨུ་ཚུགས་བཅས་ཡོད། སྡོམ་གྱིས་དྲ་བ་སྲུང་བ་དང་།
སྦྲུལ་གྱིས་ཧམ་བཟུང་བྱེད་པ། གཟིག་གིས་འཇབ་པ་བཅས་ཀྱི་སྐབས་སུ། རེ་འབྲས་སྨིན་
པར་དུས་ཡུན་རིང་པོ་འགོར་ས་ནས་གཡོ་མེད་སྒུལ་མེད་བྱེད་ནུས་པ་དེ་ཡང་ངང་རིང་དེ་
འདྲར་བརྟེན་ནས་བྱུང་བའོ། །གསོན་ཟ་བྱེད་མཁན་གྱི་སེམས་ཅན་ལ་ངང་རིང་ཁྱད་པར་
ཅན་དེ་འདྲ་ཡོད། པཱ་ཁེས་ཤྭ་ཁྱུའི་ཕྱི་བཞིན་རྗེས་འདེད་དྲག་པོ་བཏང་སྟེ། ཁོ་ཚོ་འགྲུལ་
བཞུད་བྱེད་པར་འགོག་རྐྱེན་བཟོ་བ་དང༌། ཤྭ་ཕོ་ན་གཞོན་ལ་ཁོང་ཁྲོ་སློང་ཞིང་། ཤེའུའི་
དོན་ལ་ཡུ་མོ་སེམས་ཁྲལ་ཆེན་པོ་བཟོ་བ། ཤྭ་ཕོ་རྨས་མ་བཀར་ནས་ཁོང་ཁྲོ་གནོན་མི་ཐུབ་
པར་སྨྱོ་ལ་ཁད་བཟོ་དུས་ཀྱང་ངང་རིང་དེ་ལ་བརྟེན་པ་རེད། ཉིན་ཕྱེད་ཧྲིལ་པོར་དེ་འདྲ་
བྱས། པཱ་ཁེས་རྫུ་འཕྲུལ་ཡོད་པ་བཞིན་དུ་སྐོར་བ་བསྐོར་ནས་རྒོལ་བ་དང་། རླུང་འཁོར་ལྟ་
བུའི་འཇིགས་སྐུལ་བྱས་ཏེ་ཤྭ་ཁྱུ་བཀག་ཅིང་། རྔོན་དངོས་དེ་ཁྱུའི་གྲལ་དུ་ལོག་ལ་མ་སླེབས་
གོང་ནས། ཁོ་པ་ཁྱུ་དང་བྲལ་དགོས་པ་བཟོས་ཏེ། རྔོན་དངོས་ཀྱི་ངང་རིང་ཕྲན་བུ་ཕྲན་བུ་
བྱས་ནས་ཉམས་པར་བྱས་ལ། རྔོན་དངོས་ཀྱི་ངང་རིང་གིས་མ་གཞི་ནས་རྔོན་པའི་ངང་
རིང་ལ་དོ་བར་མི་ནུས་སོ། །
ཉིན་དུས་རིམ་བཞིན་ཡོལ་ནས། ཉི་མ་ནུབ་བྱང་གི་ཕྱོགས་སུ་ནུབ།(སྨག་མུན་སླར་
ཡང་སླེབས་ལ་ཉེ། སྟོན་གྱི་མཚན་མོར་ཆུ་ཚོད་དྲུག་ཡོད།) ཤྭ་ཕོ་ན་གཞོན་ཚོས་ཁོ་ཚོ་ཐར་
ཐབས་དང་བྲལ་བའི་མགོ་འཛིན་གྱི་ཆེད་དུ་ནུས་ཤུགས་འདོན་འདོད་ཇེ་ཆུང་ཇེ་ཆུང་དུ་
གྱུར། འཆར་ལ་ཉེ་བའི་དགུན་ཁས་ཁོ་ཚོ་དམའ་སར་འགྲོ་བར་བསྐུལ་ན་ཡང་། དཔའ་
ངར་ཞུམ་མེད་ཀྱི་བཀག་རྡོ་དེ་བསྐྱུར་ཐབས་མེད་པ་ལྟར་དུ་སྣང་། འོན་ཏེ་ཤ་བའི་ཁྱུ་དང་།
ན་གཞོན་ཤ་བའི་ཚེ་སྲོག་ལ་འཇིགས་པ་འཕྲད་པ་ནི་མ་ཡིན་པར། དགྲ་ལ་དགྲ་ལན་དང་།
བུན་ལ་བུན་འཇལ་ཞེས་པའི་དཔེ་ལྟར་རང་ཉིད་ཀྱི་སྲོག་དང་བསྡུར་ན། མགོ་འཛིན་གྱི་
འཆི་གསོན་དང་ཁོ་ཚོའི་བར་ལ་འབྲེལ་བ་དེ་ཙམ་མེད་པ་རེད། མཐའ་མར་ཁོ་ཚོས་ལམ་
རིན་འཇལ་རྒྱུ་ཁས་བླངས་པ་རེད།
ས་སྲོས་རབ་རིབ་ལ་ཤྭ་ཕོ་རྒད་པོས་མགོ་བོ་དུད་ནས་ལངས་ཏེ། རོགས་ཟླ་ཚོ་མུན་ཇེ་
ནག་ཏུ་འགྲོ་བའི་ཟེར་ཐིག་གི་ཁྲོད་དུ་བྲེལ་འཚུབ་འཚུབ་ཀྱིས་འཁྱར་འཁྱོར་ངང་འགྲོ་བར་
བལྟས། དེའི་ཁྲོད་དུ་ཁོའི་སྙིང་ཉེའི་ཡུ་མོ་ཡོད་པ་དང་། ཁོ་པ་ཕ་ལ་བརྩི་མཁན་གྱི་ཤེའུ་དང་
ཁོ་པ་རྗེ་བོར་བཀུར་མཁན་གྱི་ཤྭ་ཕོ་བཅས་ཡོད། ཁོ་ནི་མཉམ་དུ་འགྲོ་མི་ཐུབ་སྟེ། སྙིང་རྗེ་
སྤུ་ཙམ་མེད་པ་དང་སོ་དང་མཆེ་བ་རྣོ་བའི་སེམས་ཅན་འཇིགས་སུ་རུང་བ་དེ་མིག་མདུན་
དུ་ཕར་མཆོངས་ཚུར་མཆོངས་རང་བྱས་ཏེ། ཁོ་པ་འགྲོ་རུ་འཇུག་བགྱི་མེད་པ་རེད། ཁོ་ལ་
སྤམས་ཆིག་སྟོང་སུམ་བརྒྱ་བཞི་བརྒྱ་ཞིག་ཡོད་པ་དང་། ཚེ་གང་བཙན་པོ་ཧམ་ཤེད་དང་
དམག་འཐབ་ལན་བརྒྱར་ཞུགས་མྱོང་ན་ཡང་། མཐའ་མར་ཁོ་རང་གི་པུས་མོ་སྦོམ་པོའི་
ཚད་ལའང་མི་སླེབས་པའི་ལྟས་ངན་དེའི་ཁ་ལ་འགྲོ་རྒྱུ་ཡིན་པ་རེད།
དེ་དུས་ནས་མགོ་བཙུགས་ཏེ་པཱ་ཁེས་ནམ་ཉིན་མེད་པར་ཁོའི་རྔོན་དངོས་དང་མ་
བྲལ་བར། དེ་དབུགས་ངལ་གསོ་ཙམ་དང་། ཤིང་ལོ་གཅིག་གམ་སྦྱར་ལྕང་གི་མྱུ་གུ་གསར་
པ་གཅིག་ཀྱང་ཟ་རུ་མ་བཅུག་པ་རེད། ཤང་ཤང་འབབ་པའི་ཆུ་ཕྲན་བརྒྱུད་ནས་འགྲོ་དུས།
ཤྭ་ཕོ་ཁ་སྐོམ་ནས་མིད་པར་མེ་འབར་གྲབས་བྱེད་ན་ཡང་། པཱ་ཁེས་ཁོ་ལ་ཆུ་འཐུང་བའི་
གོ་སྐབས་སྤྲོད་བགྱི་མེད། ཤྭ་ཕོ་རྟག་པར་ཡི་ཆད་དྲག་པོའི་ངང་གློ་བུར་དུ་ཧར་རྒྱུག་ཡུད་
ཙམ་རེ་བྱེད་པ་དང་། དེ་དུས་པཱ་ཁེས་འགོག་རྩིས་མེད་པར་གོམ་སྟབས་མྱུར་མོས་རྗེས་སུ་
བསྙེགས་པར་བྱེད་ཅིང་། གཡོ་འཕྲུལ་དེ་འདྲ་བྱས་པར་བསམ་འཆར་མེད་པ་རེད། ཤྭ་ཕོ་
ལངས་ནས་བསྡད་ན་ཁོ་ཉལ་ནས་སྡོད་པ་དང་། ཤྭ་ཕོས་ཟས་འཚོལ་བ་དང་ཆུ་འཐུང་བར་
ཕྱིན་ན་ཁོས་དྲག་ཏུ་རྒོལ་བར་བྱེད།
ཁྲག་རྭར་ཡལ་ག་མང་པོ་སྐྱེས་པའི་མགོ་ཆེན་པོ་དེ་ཇེ་དམའ་ཇེ་དམར་དུད་པ་དང་།
གོམ་པ་འཁྱར་རེ་འཁྱོར་རེ་ཤུགས་ཇེ་ཞན་ལ་གྱུར། དེས་ལངས་ལངས་པར་ཆུ་ཚོད་ཕྱེད་
ཀ་བསྡད་ནས། སྣ་ས་ལ་རེག་ཅིང་རྣ་བ་ལྷག་ལྷུག་ངང་གུག་པར་གྱུར། པཱ་ཁེ་སོ་སོར་ནི་ཆུ་
འཐུང་ལོང་དང་ངལ་གསོ་ཁོམ་དེ་བས་མང་བ་བྱུང་བ་རེད། པཱ་ཁེས་ལྕེ་དམར་ལྷབ་ལྷབ་
བརྐྱངས་ནས་དབུགས་འཚང་བཞིན་དུ་ཤ་བ་ཕོ་ཐང་དེ་ལ་ཅེར་ལྟ་བྱེད། དེ་དུས་འགྱུར་
ལྡོག་གང་ཞིག་ཡོང་རྒྱུ་ཡིན་པ་པཱ་ཁེས་ཚོར། ཀླུང་ཐང་དུ་ཟིང་ལོང་གསར་པ་ཡོད་སྣང་ཁོ་
ལ་འཆར། ཤ་བ་རྔ་དབྱིབས་མ་ས་དེར་ཡོང་དུས་སེམས་ཅན་གཞན་ཡང་ཡོང་བ་རེད། ཁོ་
ཚོ་ཡོང་བ་དེས་ནགས་ཚལ་དང་། གཙང་ཆབ་དང་མཁའ་རླུང་ཚང་མ་ཟིང་ལོང་ལོང་ལ་
གྱུར། པཱ་ཁེར་ཆ་འཕྲིན་དེ་མིག་གིས་བལྟས་ནས་བྱུང་བ་མ་ཡིན་ལ། རྣ་བས་ཉན་ནས་བྱུང་
བ་མ་ཡིན་ཞིང་། སྣ་ཡིས་སྣོམ་པས་བྱུང་བ་མ་ཡིན་པར། ཁོས་ཚོར་སྣང་དཔོག་དཀའ་བ་
གཞན་འགར་བརྟེན་པའོ། །ཁོས་རྣ་བས་མ་ཐོས་ལ་མིག་གིས་མ་རིག་མོད། ས་དེར་ཅི་ཡིན་
མི་ཤེས་པར་འགྱུར་ལྡོག་ཕྱིན་པ་དང་། དེ་དུས་སེམས་ཅན་ཁྱད་མཚར་པོ་ཁ་ཤས་ཕྱོགས་
ཀུན་ཏུ་རྒྱུ་བར་བྱེད་པ་ཁོས་ཤེས། ཁོས་མིག་སྔའི་བྱ་བ་བསྒྲུབས་ཟིན་རྗེས་ཡང་བསྐྱར་རྩད་
གཅོད་བྱེད་རྒྱུའི་སེམས་ཐག་བཅད།
ཉིན་བཞི་པ་ཡོལ་ཁར་ཁོས་ཤ་བ་རྔ་དབྱིབས་མ་སྟོབས་ཆེན་དེ་མཐའ་མར་བསྒྲིལ་བ་
རེད། ཉིན་མཚན་ཧྲིལ་པོ་གཅིག་ནང་ཁོས་ཤ་བའི་ཕུང་པོ་དང་མ་བྲལ་བར། ཤ་ཡུད་ཙམ་
ཟ་བ་དང་། གཉིད་ཡུད་ཙམ་ཉལ་བ་གཉིས་རེས་མོས་བྱས། ངལ་གསོས་རྗེས་སུ་ཁོ་སླར་
ཡང་རིག་པ་གྲུང་རིལ་རིལ་ཆགས་པ་དང་ཤེད་ཤུགས་ཆེས་ཆེར་རྒྱས་པས། ཁ་ཕྱིར་སློག་
ནས་སྒར་ས་དང་འཇོན་སོན་ཐེན་གྱི་ཕྱོགས་སུ་བཤར། ཆུ་ཚོད་མང་པོ་ཞིག་འབྲེལ་ནས་
ཁོས་གོམ་སྟབས་མྱུར་མོར་རྙོག་འཛིང་ཆེ་བའི་འགྲུལ་ལམ་ནོར་མྱོང་མེད། ཁོས་རྒྱུས་མེད་
ཀྱི་ས་རྒྱུད་གཤགས་ནས་ཐད་ཀར་ཁྱིམ་ལ་ལོག་ཅིང་། ཁ་ཕྱོགས་དབྱེ་བ་འབྱེད་པའི་གནད་
འཁེལ་རང་བཞིན་གྱི་ཐད་ལ་སྐྱེ་འགྲོ་དང་དེ་ཚོའི་ཕྱོགས་སྟོན་འཁོར་ལོས་ཀྱང་ཁོ་ལ་
བསྡུར་ཐབས་བྲལ།
ཁོ་འགྲོ་བཞིན་འགྲོ་བཞིན་ས་གཞི་ཆེན་པོའི་ཟིང་ལོང་གསར་པ་ཚོར་ཇེ་གསལ་དུ་
ཕྱིན། དེ་གར་སེམས་ཅན་རིགས་ཤིག་ཡོད་པ་དེ་ནི་དབྱར་ཁ་ཧྲིལ་པོར་དེ་གར་གནས་པའི་
སེམས་ཅན་དང་གཏན་ནས་མི་འདྲའོ། །དོན་དེ་ད་ཆ་དཔོག་པར་དཀའ་བའི་གསང་བ་ལྐོག་
གྱུར་ལ་བརྟེན་ནས་ཤེས་མི་དགོས། བྱེའུས་གླེང་མོལ་བྱེད་པ་དང་། ནགས་བྱིས་རྙོག་བཤད་
བྱེད་ཅིང་། ལྷགས་བསིལ་གྱིས་ཤུབ་གཏམ་བྱེད་པ་བཅས་ཚང་མས་དོན་དེའི་སྐོར་རང་
གླེང་བ་རེད། ཁོ་ལངས་ནས་བསྡད་དེ་ཞོགས་པའི་མཁའ་དབུགས་སོས་པ་རྔམས་རྔུབ་ལན་
འགའ་བྱས་ནས། ཁོ་པ་དཔའ་མཛངས་བརྟུལ་ཕོད་ངང་མདུན་བསྐྱོད་བྱེད་པར་བསྐུལ་
བའི་ཆ་འཕྲིན་གང་ཡིན་པ་དེའི་དོན་རྟོགས་ཐབས་བྱས། ཁོ་ཡི་མུག་ནས་ཆག་སྒོ་མགོ་
ཐོག་ཏུ་བབས་ཚར་མེད་ན་འབབ་གྲབས་ཡོད་འདྲའི་སྣང་བ་འཆར་བར་བརྟེན། ཁོས་ཆུ་
མཚམས་འབྱེད་རི་མཇུག་ཤོས་དེ་བརྒལ་ནས་རི་ཁུག་ལ་ཐུར་རྒྱུག་གིས་སྒར་སར་མདུན་
བསྐྱོད་བྱེད་དུས་དེ་བས་གཟབ་གཟབ་བྱས།
སྒར་ས་དང་དབྱིན་ལེ་གསུམ་ཡོད་སར་ད་དུང་རྐང་རྗེས་གསར་པ་ཞིག་ཡོད་པ་དེས་
ཁོའི་གཟེངས་པའི་མཇིང་སྤུ་འཁྲུག་འཁྲུག་ཏུ་འདར། རྐང་རྗེས་དེ་ཐད་ཀར་འཇོན་སོན་
ཐེན་གྱི་སྒར་སར་མཐུད་ནས་ཡོད། པཱ་ཁེའི་གོམ་སྟབས་དེ་བས་ཡང་ཞིང་མགྱོགས་སུ་ཕྱིན་
པ་དང་། ཁོས་དབང་རྩ་རེ་རེ་བཞིན་བསྐུམས་ཏེ་རྗེས་ཤུལ་སྣ་ཚོགས་ལ་དོགས་ཟོན་བྱས་ཤིང་།
རྟགས་མཚན་དེ་ཚོས་མཐའ་འབྲས་ག་འདྲ་ཡོང་མིན་ཁོ་ན་ཕུད་པའི་ཡོད་ཚད་གསལ་བཤད་
བྱས། པཱ་ཁེས་རྫི་ལ་བརྟེན་ནས་ཁོས་རྗེས་འདེད་བྱས་པའི་སེམས་ཅན་གྱི་རྗེས་ཤུལ་ཤེས་ཐུབ།
ནགས་ཁྲོད་ནི་འཇམ་ཐིང་ཐིང་ཡིན་པ་དང་། བྱེའུ་ནི་བྲོས་ཤིང་། ནགས་བྱི་དངུལ་མདོག་
ཅིག་སྡོང་རུལ་སྐྱ་བོ་ཞིག་གི་སྟེང་དུ་ཉལ་ཏེ། ཤིང་དང་ཕུང་པོ་གཅིག་ཏུ་འབྲེལ་ནས། ཤིང་གི་
རྨ་ཤུལ་ལྟ་བུར་སྣང་བ་ལས་གཞན་ཀུན་གབ་པ་ཁོ་ཡིས་ཤེས།
པཱ་ཁེས་ཁ་རོག་ལ་མདུན་བསྐྱོད་བྱེད་པ་ནི་ལང་ལིང་འཕྱོ་བའི་གྲིབ་ནག་ཅིག་དང་
འདྲ། དེ་དུས་དོན་དམ་གྱི་མཐུ་ནུས་ཤིག་གིས་བཟུང་ནས་ཕར་ལ་འཐེན་པ་ལྟར་ཁོའི་སྣ་གློ་
བུར་གཅུས་ཙམ་བྱས། ཁོས་དྲི་ངད་གསར་པ་མྱུལ་བཞིན་དུ་ནགས་ཚལ་སྟུག་པོའི་ཁྲོད་དུ་
ཞུགས་པས་ནེ་ཀེ་མཐོང་བ་དེ་གསེག་སློག་ནས་འགྱེལ་ཡོད་པ་དང་། རང་གི་ལུས་དྲུད་ནས་
ལངས་སར་ཤི་ཡོད་ཅིང་། མདའ་གཅིག་གིས་ཁོའི་ལུས་འཕིགས་ནས་མདའ་རྩེ་དང་མདའ་
སྤྲོ་སོ་སོར་ལུས་ཀྱི་གཞོགས་གཉིས་ནས་ཐོན་འདུག
མདུན་ལ་མཱ་བརྒྱ་ཕྱིན་པ་དང་། པཱ་ཁེའི་ཁྱིའི་རུ་ཁག་ནང་གི་ཁྱི་གཞན་ཞིག་མཐོང་
བ་དེ་ནི་འཇོན་སོན་ཐེན་གྱིས་དྷོ་སན་ནས་ཉོས་ཤིང་། ད་ཆ་ལམ་དཀྱིལ་དུ་འགྱེལ་ནས་
འཆི་ཁའི་འཕག་འཚག་རྒྱག་བཞིན་མཆིས། པཱ་ཁེས་གོམ་མཚམས་མ་བཞག་པར་ཁོའི་
གམ་ནས་བསྐོར་ཏེ་ཕྱིན། སྒར་ས་ནས་འུར་སྒྲ་གསལ་ལ་མ་གསལ་ངང་གྲག་ཡོང་བ་དེ་
ནི་ང་རོ་མཐོ་དམན་སྣ་ཚོགས་ཀྱིས་གླུ་ལེན་པ་དང་འདྲ། པཱ་ཁེས་ལུས་པོ་ས་ལ་དམ་པོར་
འབྱར་ནས་ས་སྟོང་གི་མཐའ་སྣེར་གོག་བགྲོད་བྱས་པས། ཧན་སེ་ཁ་སྦུབ་ལ་འགྱེལ་བའི་
ལུས་ཡོངས་མདའ་ཡིས་ཁེངས་པ་ནི་ཕག་པ་བྱི་ཐུར་ཞིག་དང་འདྲ། སྐད་ཅིག་ཉིད་དེར་
པཱ་ཁེས་སྒྲོན་ཤིང་གི་སྤྱིལ་བུའི་ས་དེའི་སྣང་ཚུལ་མཐོང་བས། སྐེ་དང་ཕྲག་པའི་སྟེང་གི་སྤུ་
རང་དབང་མེད་པར་གྱེན་ལ་ལངས་པ་དང་། ཁོང་ཁྲོའི་མེ་ལྕེ་ལུས་ཡོངས་ལ་འབར། ཁོས་
རང་ཉིད་ཀྱིས་ང་རོ་དྲག་པོ་བསྒྲགས་པ་མ་ཚོར་ལ། གནམ་ས་གཡོ་བའི་ང་རོ་དེ་ནི་དངོས་
འབྲེལ་གཏུམ་ཞིང་བཙན་ལ་འཇིགས་སུ་རུང་། འཇོན་སོན་ཐེན་ལ་བཅངས་པའི་བརྩེ་བ་
ཟབ་མོས་ཁོ་པ་སྨྱོ་རུ་བཅུག་པས་ན། ཁོའི་ཚེ་ཐོག་དེར་ཁོང་ཁྲོས་སྤྱང་གྲུང་དང་རིགས་ཤེས་
གཉིས་པོ་གནོན་པའི་བྱ་བ་མཐའ་མ་དེ་བྱས་པ་རེད།
དབྱི་ཧ་ཐེ་པ་དེ་ཚོས་སྒྲོན་ཤིང་གི་སྤྱིལ་བུའི་གྱང་རོར་བསྐོར་ནས་ཞབས་བྲོ་འཁྲབ་
བཞིན་ཡོད་པ་དང་། ཁྲོ་སྐད་འཇིགས་སུ་རུང་བ་ཞིག་ཐོས་པ་དང་ཆབས་ཅིག་ཏུ་གཅན་
གཟན་ཞིག་ཐད་ཀར་མཆོངས་ཡོང་ཞིང་། གཅན་གཟན་དེ་ཁོ་ཚོས་མཐོང་མྱོང་ཡེ་ནས་མེད་
པ་རེད། དེ་ནི་པཱ་ཁེ་ཡིན་པ་དེས་དྲག་ཏུ་འཚུབ་པའི་རླུང་འཁོར་ཞིག་དང་འདྲ་བར། ཁོང་
ཁྲོའི་མེ་ལྕེ་རབ་ཏུ་འབར་ནས་ཁོ་ཚོ་བརླག་པར་བྱེད། པཱ་ཁེ་མི་མདུན་ཤོས་དེ་ལ་མཆོངས(དེ་
ནི་དབྱི་ཧ་ཐེ་པའི་མགོ་འཛིན་རེད།)ནས། ཁོའི་ཨོལ་སྒོར་རྨ་ཁ་ཆེན་པོ་ཞིག་དབྲལ་བས་ཁྲག་
རྩ་ནས་ཁྲག་ནི་ཆུ་མིག་རྡོལ་བ་ལྟར་ཐོན་ཡོང་། ཁོས་སྲོག་གཏོང་མཁན་དེ་ལ་སོ་བཏབ་ནས་
མ་བསྡད་པར། རིམ་པ་སྟར་ཆགས་སུ་སོ་བཏབ་སྟེ། ཡང་བསྐྱར་མཆོངས་ནས་མི་གཞན་
ཞིག་གི་ཨོལ་སྒོ་ཐེར་ཚལ་སྦར་ཚལ་དུ་དབྲལ། ཁོ་ཁོགས་ཐབས་དང་བྲལ་བའི་ངང་ཁོ་ཚོའི་
དཀྱིལ་དུ་ཤར་མར་འཚངས་ཏེ། ཐེར་ཚལ་སྦར་ཚལ་དུ་དབྲལ་ནས་མངོན་སྤྱོད་དྲག་པོའི་
གཏུམ་རྔམ་རྒྱུན་བསྲིངས་ནས་ཕས་ཀྱི་རྒོལ་བ་རྩ་མེད་དུ་བཏང་ཞིང་། ཁོ་ཚོས་འཕངས་ཡོང་
བའི་མདའ་མོ་ཚང་མ་ནི་སྟོང་རྒྱུག་བྱེད་དུ་བཅུག་པ་རེད། པཱ་ཁེའི་བྱ་སྤྱོད་མྱུར་བ་ནི་བསམ
བརྗོད་ལས་འདས་ལ། དབྱིན་དྷི་ཨན་པ་ཚོ་ཟིང་འཁོལ་ནས་མདའ་འཕངས་ཚད་ནང་མི་
ཕན་ཚུན་གསོད་རེས་བྱེད་པར་གྱུར། པཱ་ཁེ་མཆོང་བཞིན་པའི་ཕྱོགས་སུ་རྔོན་པ་ན་གཞོན་
ཞིག་གིས་མདུང་རིང་ཞིག་འཕངས་པ་དེ་ཏག་ཏག་རྔོན་པ་གཞན་ཞིག་གི་བྲང་ལ་ཟུག་པ་
འཕེན་ཤུགས་ཆེ་ཐལ་དྲགས་ནས་བྲང་ཁོག་འཕིགས་ཏེ་རྒྱབ་ནས་སྐྱ་རྒྱང་ངེར་ཐོན། དབྱི་
ཧ་ཐེ་པ་དངངས་ཤིང་སྐྲག་ནས་བླ་ཆད་པ་དང་། འདྲེ་ཡིས་དེད་པ་བཞིན་དུ་འཛེར་འཛེར་
སྐད་ཀྱིས་འབོད་བཞིན་ནགས་སུ་བྲོས།
པཱ་ཁེས་གདོན་གཟུགས་སྟོན་པ་བཞིན་དུ་ཁོང་ཁྲོ་མེ་ལྟར་འབར་བཞིན་རྗེས་འདེད་
དྲག་པོ་བཏང་སྟེ། ཁོ་ཚོས་ནགས་རྫོབ་གཤགས་དུས་ཤ་བ་རྔོན་པ་བཞིན་དུ་ས་ལ་བསྒྲིལ།
ཉིན་དེར་དབྱི་ཧ་ཐེ་པས་ལས་ལ་གང་བསྐོས་བྱ་རྒྱུ་ཁོ་ནར་ཟད། ཁོ་ཚོ་བྱ་དང་རི་དྭགས་
བཞིན་དུ་འཐོར་བ་དང་། གཟའ་འཁོར་གཅིག་སོང་རྗེས། སྲོག་མགོ་ཐོན་མཁན་དེ་ཚོ་རི་
ཁུག་དམའ་ཙམ་ཞིག་ཏུ་འཛོམས་ཏེ་གྱོང་གུད་གྲངས་བཤེར་བྱས། པཱ་ཁེས་འདེད་འདོད་
མེད་པར་གྱུར་རྗེས། ཟིང་ལིང་དགུ་ལིང་ལ་གྱུར་པའི་སྒར་སར་ལོག་པ་རེད། ཁོས་ཕིད་ཐེ་
མཐོང་བ་དེ་ནི་གཉིད་ལས་སད་མ་ཉིད་ལ་མལ་ནང་བསད་ནས་ཡོད། ས་ངོས་སུ་སོན་ཐེན་
གྱིས་ཡི་ཆད་དྲག་པོས་ཤི་ཁའི་འཕག་འཚག་བྱས་པའི་ཤུལ་ཡང་མངོན་རྒྱུ་ཡོད་པ་དང་།
པཱ་ཁེས་དྲི་ཞིབ་ཕྲ་སྣོམ་བཞིན་དུ་ཆུ་རྫིང་གཏིང་རིང་ཞིག་གི་གམ་བར་ཡོང་། གཞུང་དྲང་
འགྱུར་མེད་ཡིན་པའི་སི་ཀིད་ཐེ་ནི་ཆུ་རྫིང་གི་ཁ་ན་ཁ་སྦུབ་ལ་ལོག་ཅིང་། མགོ་དང་ལག་
པ་ཆུའི་ནང་སྦངས། ཆུ་རྫིང་དེ་གསེར་བཀྲུའི་སྙིགས་མས་རྙོག་ཅིང་མདོག་འགྱུར་ནས།
ཆུའི་མཐིལ་གྱི་དངོས་པོ་ཡོངས་སུ་བསྒྲིབས་ལ་འཇོན་སོན་ཐེན་ཡང་བསྒྲིབས། པཱ་ཁེས་
ཁོའི་རྐང་རྗེས་དེད་པས། རྗེས་ཤུལ་དེ་ཆུའི་ནང་དུ་བསྲིངས་ཡོད་ཀྱང་ཆུ་ལས་ཐོན་པའི་
ཤུལ་རྗེས་མེད།
ཉི་མ་གཅིག་གང་པོར་པཱ་ཁེ་ཡང་ན་ཆུ་རྫིང་གི་ཁ་རུ་ཧོན་འཐོར་ནས་སྡོད་པ་དང་།
ཡང་ན་སྒར་སའི་ནང་དུ་རྒྱུ་བར་བྱེད། འཆི་བ་ནི་ཡང་བསྐྱར་འགུལ་སྐྱོད་མི་བྱེད་པར་ཚེ་
སྲོག་ཟད་པ་ཞིག་ཡིན་པ་དེ་ཚོ་པཱ་ཁེས་ཤེས་ལ། འཇོན་སོན་ཐེན་ནི་ཤི་ཟིན་པ་ཤེས་པ་དེས་
པཱ་ཁེའི་སེམས་ནང་སྟོང་ལྷང་ལྷང་གི་སྣང་བ་ཞིག་ཤར་བ་དེ་ནི་བཀྲེས་ལྟོགས་དང་འདྲ་
ཙམ་ཡོད་ན་ཡང་། ཟས་རིགས་ཀྱིས་རྒྱོང་ཐབས་དང་བྲལ་བའི་ཚོར་སྣང་ཞིག་རེད། ཁོས་
སྐབས་རེར་འགྲོ་མཚམས་བཞག་ནས་དབྱི་ཧ་ཐེ་པའི་ཕུང་པོར་ལྟ་དུས་སྡུག་བསྔལ་བརྗེད་
པར་གྱུར། དེ་དུས་ཁོ་པར་དེ་སྔ་ཉམས་སུ་འཆར་མྱོང་མེད་པའི་སྤོབས་སེམས་ཚད་ལས་
འདས་པ་ཞིག་སྐྱེས། ཁོས་སྨྲ་ཤེས་དོན་གོ་བའི་གང་ཟག་མི་རིན་པོ་ཆེ་བསད་པ་མ་ཟད།
དབྱུག་རིང་དང་ཁྱི་སོའི་ངེས་སྲོལ་གཏོར་ནས་མི་སྲོག་གཅོད་མགོ་བཙུགས། ཁོས་མཚར་
སྣང་གིས་ཕུང་པོ་དེ་ཚོར་དྲི་སྣོམ་བཞིན་དུ་ཁོ་ཚོ་གསོད་བདེ་པོ་དེ་འདྲ་བྱུང་བ་དེ་ནི་ཧ་སི་
ཀེའི་ཁྱི་གཅིག་གསོད་པ་ལས་ཁག་པ་མེད་པ་རེད། གལ་སྲིད་མདའ་གཞུ་དང་། མདུང་རིང་
དང་། དབྱུག་རིང་བཅས་མེད་ན། ཁོ་ཚོས་ཁོའི་ཁ་གཏད་གཅོག་ཐབས་དང་བྲལ། དེ་ཉིན་
ནས་བཟུང་སྟེ། ཁོ་ཚོའི་ལག་པར་མདའ་གཞུ་དང་། མདུང་རིང་དང་། དབྱུག་རིང་བཅས་
མེད་ཕྱིན་ཁོ་པ་གང་ལའང་མི་སྐྲག་པར་གྱུར།
མཚན་མོའི་ཡོལ་བ་འཐེན་ནས་ཟླ་བ་ཉ་གང་བ་ཞིག་ཤིང་རྩེ་ནས་མཁའ་ལ་འཕགས་
ཏེ། དེ་ཉིད་ཡང་བསྐྱར་རབ་རིབ་ཀྱི་ཉིན་མོའི་དབྱིངས་སུ་མ་ཐིམ་གྱི་བར་དུ་ས་གཞི་ཆེན་
མོ་གསལ་བར་བྱས། མུན་པ་འཐིབས་ཡོང་དུས། ཆུ་རྫིང་གི་ཁ་རུ་སེམས་སྡུག་གིས་ཧོན་
འཐོར་བའི་པཱ་ཁེས་ནགས་ཁྲོད་ཀྱི་སེམས་ཅན་གསར་པའི་ཟིང་ལོང་ཚོར་བ་དེས་དབྱི་ཧ་
ཐེ་པས་བསླངས་པའི་ཁོང་ཁྲོ་ཞི་བར་གྱུར། ཐག་རིང་གི་ས་ནས་ཟུག་སྒྲ་གཙེར་གཙེར་པོ་
གསལ་ལ་མི་གསལ་ངང་གྲག་ཡོང་རྗེས། ཟུག་སྒྲ་གཙེར་གཙེར་པོ་གཅིག་མཚུངས་ཡུག་
ཅིག་གིས་དེ་ལ་རམ་འདེགས་བྱས། དུས་ཚོད་བཞུད་འགྲོ་བ་དང་ཆབས་ཅིག་ཏུ་ཟུག་སྒྲ་དེ་
ཇེ་ཉེ་དང་ཇེ་ཆེར་ཕྱིན། དེ་ནི་དྲན་ཤེས་ཀྱི་ནང་དུ་ཐོས་མྱོང་བའི་སྒྲ་འདོར་ཐབས་དང་བྲལ་
བ་དེ་ཡིན་པ་པཱ་ཁེས་སླར་ཡང་ཤེས། ཁོ་ས་སྟོང་ཞིག་ཏུ་ཕྱིན་ཏེ་ཞིབ་ཉན་བགྱིས། དེ་ནི་ང་རོ་
འདྲེན་སྟངས་སྣ་ཚོགས་ལས་གྲུབ་པའི་འབོད་སྐད་ཡིན་པ་དེར་ཉན་དུས། དེ་སྔ་ལས་ཀྱང་
བསླུ་ཤུགས་དང་བཙན་ཤུགས་ཆེས་ཆེ་བ་ཡོད་པ་དེ་ལ་ཁོས་ད་ལྟ་ནང་བཞིན་གྱི་ཅི་གསུང་
བཀའ་སྒྲུབ་ཞུ་འདོད་དེ་འདྲ་འཆར་མྱོང་མེད། འཇོན་སོན་ཐེན་ནི་གྲོངས་ཟིན་ནས་མཐའ་
མའི་འབྲེལ་ཐག་དེ་ཡང་ཆད་སྟབས། ད་ནི་སྐྱེ་འགྲོ་དང་སྐྱེ་འགྲོའི་བཀའ་རྒྱས་ཁོ་ལ་ཡང་
བསྐྱུར་ཁ་འཛིན་བྱེད་མི་ཐུབ།
སྤྱང་ཚོགས་ཀྱིས་དབྱི་ཧ་ཐེ་པ་དང་འདྲ་བར། གནས་སྤོ་བྱེད་མཁན་ཤྭ་ཁྱུའི་གཞོགས་
གཉིས་ནས་སེམས་ཅན་གསོན་ཟ་བྱེད་པ་དང་། ཁོ་ཚོས་མཐའ་མར་དྲ་བ་འབྲེལ་བ་ལྟར་
ཁྱབ་པའི་ཆུ་བོ་དང་། ལྗོན་ཤིང་གི་གཡུ་ལོ་ཐགས་སུ་བཀྲ་བའི་ས་བརྒལ་ནས། པཱ་ཁེ་གནས་
སའི་གཞོང་སར་བཙན་འཛུལ་བྱས། ཁོ་ཚོ་ཆུ་དང་འདྲ་བའི་ཟླ་ཟེར་འཕྲོ་སའི་ས་སྟོང་ལ་
ཡོང་བ་ནི་དངུལ་གྱི་ཆབ་རྒྱུན་འབབ་པ་དང་འདྲ། ས་སྟོང་གི་དབུས་སུ་པཱ་ཁེ་ལངས་ནས་
བསྡད་ཡོད་ཅིང་། ཁོ་འཇིམ་རྐོས་ཤིག་དང་འདྲ་བར་གཡོ་མེད་སྒུལ་མེད་ངང་ཁོ་ཚོ་སླེབས་
རྒྱུ་བསྒུགས་ནས་བསྡད། གཟུགས་སྟོབས་ཆེ་བའི་པཱ་ཁེ་གཡོ་མེད་ཀྲོང་ངེར་གནས་པ་དེར་
ཁོ་ཚོ་སྐྲག་ནས་འགྲོ་མཚམས་བཞག་རྗེས། གཟུགས་སྟོབས་ཆེ་ཤོས་ཤིག་པཱ་ཁེའི་ཐད་དུ་ཤར་
མར་མཆོངས། པཱ་ཁེས་གློག་དམར་འཁྱུག་པ་བཞིན་དུ་ཁོའི་སྐེ་དབྲལ་རྗེས། སླར་ཡང་སྔོན་
མ་ལྟར་གཡོ་མེད་སྒུལ་མེད་ངང་ལངས་ནས་བསྡད། རྨས་སྐྱོན་འཕོག་པའི་སྤྱང་ཀི་དེས་ཁོའི་
རྒྱབ་ཏུ་སྡུག་བསྔལ་གྱིས་འགྲེ་ལྡོག་བྱེད། སྤྱང་ཀི་གཞན་གསུམ་གྱིས་བསྟུད་མར་རྒོལ་བ་
སླར་གཅིག་མཇུག་གཉིས་མཐུད་ངང་དཔའ་ཆག་ཕྱིར་བཤོལ་བྱས་ཤིང་། དབྲལ་བའི་ཨོལ་
སྒོ་དང་ཕྲག་པ་ནས་ཁྲག་དམར་ཆིལ་ཆིལ་དུ་ཐོན།
དེ་ལྟར་སྤྱང་ཚོགས་ཧྲིལ་པོ་རྒོལ་བར་ཡོང་། ཁོ་ཚོས་ཟང་ངེ་ཟིང་ངེར་འཚང་ཁ་
བརྒྱབ་ནས་རྔོན་དངོས་བསྒྲིལ་རྒྱུར་རྔམས་པས་ན། དེ་ལས་ལྡོག་སྟེ་ཕན་ཚུན་ལ་རུ་འགོག་
རེས་བྱས་ནས་ཟིང་ལིང་དགུ་ལིང་ལ་གྱུར། པཱ་ཁེ་མྱུར་ཚད་ངོ་མཚར་ཅན་དང་བདེ་ལྕག་
འཁྱུག་པོར་བརྟེན་ནས་རྣམ་པར་རྒྱལ། ཁོས་རྐང་པས་རྟེན་ས་བྱས་ཏེ་སྐོར་བ་བསྐོར་ནས།
སོ་ཡིས་གང་ཐེབས་སུ་དབྲལ་བ་དང་དུས་མཚུངས་སུ་ཕྱོགས་བཞིར་ལྟ་རྟོག་བྱས། ཁོ་པས་
སྐོར་བ་ཤིན་ཏུ་མྱུར་པོས་བསྐོར་བ་དང་། མཐའ་གཉིས་ལ་དོགས་ཟོན་བྱས་ཏེ་འགོག་སྲུང་
འཛིང་རག་གཏོར་ཐབས་དང་བྲལ་བ་ཞིག་གྲུབ་པར་བྱས། འོན་ཏེ་ཁོ་ཚོས་བཤོལ་ལམ་
གཅོད་རྒྱུར་དོགས་ཟོན་བྱ་ཆེད་དུ། ཁོས་ཕྱིར་འཐེན་མི་བྱེད་ཀ་མེད་ཐུག་ནས། ཆུ་རྫིང་
བརྒྱུད་དེ་གྲམ་ཁར་ཕྱིར་འཐེན་གྱིས། རྒྱབ་ནི་མཐོན་པོར་འགྱིང་བའི་བྲག་རྡོ་ཡིན་པའི་
གཙང་ཁ་ཞིག་གི་ས་བར་ཕྱིར་བཤིག་བྱས། ཁོས་གཙང་ཁ་དེད་ནས་མི་ཚོས་གཏེར་ཁ་
བསྔོགས་དུས་བྲུས་པའི་རྩིག་ཟུར་ཞིག་ཏུ་ཡོང་བ་དང་། ཁུག་ཀྱོག་དེར་ཁོས་འགོག་རྒོལ
མཐར་སྐྱེལ་བྱས་ཤིང་། དེ་གར་ངོས་གསུམ་ལ་འགན་ལེན་ཡོད་སྟབས་མདུན་ངོས་ཁོ་ནར་
ཁ་གཏད་འཇལ་ན་འགྲིག་བགྱི་ཡོད་པ་རེད།
ཁོས་འཛིང་རྒྱུ་ཧ་ཅང་ཡག་པོ་བྱུང་ནས། ཆུ་ཚོད་ཕྱེད་ཀའི་རྗེས་སུ་སྤྱང་ཚོགས་ལ་
གཡུལ་ཉེས་ཕྱིར་ལྡོག་ཐབས་མེད་པ་བྱུང་བ་རེད། ཁོ་ཚོ་རེ་རེ་བཞིན་དུ་ལྕེ་ཐུར་ལ་དཔྱངས་
ཤིང་། མཆེ་བ་རྣོན་པོ་སྐྱ་རོང་རོང་ལ་ཟླ་ཟེར་འཕྲོས་ནས་འོད་དཀར་འཚེར། ལ་ལ་ས་ལ་
ཉལ་ནས་མགོ་བོ་བཏེགས་ཤིང་རྣ་བ་མདུན་དུ་ལྷོགས་པ་དང་། ལ་ལ་དེ་གར་ལངས་ཏེ་
ཁོ་ལ་ཅེར་གྱིས་ལྟ་བར་བྱེད་ཅིང་། ད་དུང་ཁ་ཤས་ཀྱིས་ཆུ་རྫིང་གི་ཁ་ནས་ཆུ་ལ་ལྕེ་ལྡག་
བྱེད། སྤྱང་ཀི་སྐྱ་ཡུག་ཕྲ་ལ་རིང་བ་ཞིག་གིས་གཟབ་གཟབ་སིལ་སིལ་ངང་ཡག་ཡག་གི་
ཐོག་ནས་མདུན་ལ་ཡོང་བ་དེ་ནི་པཱ་ཁེ་དང་མཉམ་དུ་ཉིན་མཚན་གཅིག་རྒྱུགས་མྱོང་བའི་
འབྲོག་སྟོང་གི་ཕུ་ནུ་དེ་ཡིན་པ་ཁོས་ཤེས། དེས་ག་ལེར་ཙིའུ་ཙིའུ་ཞེས་སྒྲ་སྒྲོག་པ་དང་། པཱ་
ཁེས་ཀྱང་སྐད་དེ་ལྟར་སྒྲོག་བཞིན་དུ་ཁོ་གཉིས་ཀྱི་སྣ་གཉིས་ཕན་ཚུན་ཐུག
དེ་དུས་ངོ་གདོང་རིད་ལ་ལུས་ཡོངས་རྨ་ཡིས་ཁེངས་པའི་སྤྱང་རྒན་ཞིག་ཡར་ལ་
ཡོང་། པཱ་ཁེས་ཁ་དམ་པོར་བཙུམས་ནས་ཁྲོ་སྐད་སྒྲོག་རྩིས་བྱས་ན་ཡང་མཐའ་མར་ཁོ་དང་
སྣ་ཐུག་ཙམ་བྱས། སྤྱང་རྒན་དེ་ཙོག་པུར་བསྡད་དེ་ཁ་གནམ་ལ་གཏད་ནས་གློ་བུར་སྤྱང་
ཀིའི་འབོད་སྐད་བསྒྲགས་པ་ན། སྤྱང་ཀི་གཞན་དག་གིས་ཀྱང་ཙོག་པུར་བསྡད་དེ་འབོད་
སྐད་བསྒྲགས། འབོད་སྐད་དེ་ནི་པཱ་ཁེར་བརྒྱུད་བསྒྲགས་ཁ་གསལ་གཏིང་གསལ་བྱས་པ་
ཞིག་རེད། ཁོས་ཀྱང་ཙོག་པུར་བསྡད་དེ་འབོད་སྐད་བསྒྲགས། འབོད་སྐད་ཀྱི་སྒྲ་བསྒྲགས་
རྗེས། ཁོ་ཁུག་ཀྱོག་ནས་ཐོན་ཡོང་བ་དང་། སྤྱང་ཚོགས་ཀྱིས་ཀྱང་ཁོའི་མཐའ་ནས་བསྐོར་
ཏེ་མཛའ་བརྩེ་དང་ཧོལ་རྒྱུག་ཚ་པོའི་ངང་ལ་ཧབ་སྦྲིད་བརྒྱབ། མགོ་འཛིན་ཚོས་འབོད་
སྐད་ཀྱི་སྒྲས་སྤྱང་ཚོགས་སྐུལ་སློང་བྱས་ནས་ནགས་སུ་ཞུགས། སྤྱང་ཚོགས་ཀྱིས་འབོད་
སྐད་མགྲིན་གཅིག་ཏུ་བྱེད་བཞིན་རྗེས་ནས་བསྙེགས། པཱ་ཁེ་དང་སྤྱང་ཚོགས་མཉམ་དུ་
རྒྱུགས་པ་དང་། ཁོ་དང་འབྲོག་སྟོང་གི་ཕུ་ནུས་དཔུང་པ་མཉམ་གཤིབས་ངང་རྒྱུག་གིན་
དང་འབོད་སྐད་བྱེད་ཀྱིན་བྱེད།
པཱ་ཁེའི་གཏམ་རྒྱུད་འདི་ནས་མཇུག་བསྒྲིལ་ཆོག ལོ་ཤས་ལས་མ་སོང་བར། དབྱི་ཧ་ཐེ་
པས་ནགས་ཁྲོད་ཀྱི་སྤྱང་ཀིའི་རིགས་ཚོགས་ལ་འགྱུར་ལྡོག་ཕྱིན་པ་ཤེས་ཏེ། སྤྱང་ཀི་ཁ་ཤས་
ཀྱི་དཔྲལ་བ་དང་སྣ་རྩེར་སྤུ་ཁམ་པ་ཚོམ་བུ་རེ་ཡོད་པ་དང་། བྲང་དཀྱིལ་བར་དུ་སྤུ་དཀར་
པོ་མཐུད་ཡོད་པས་སོ། །དབྱི་ཧ་ཐེ་པས་ད་དུང་སྤྱང་ཚོགས་ཁྲོད་ཀྱི་མགོ་འཁྲིད་མཁན་སྤྱིར་
བཏང་མིན་པའི་ཁྱི་བདུད་གཅིག་གི་སྐོར་གླེང་བར་བྱེད། ཁྱི་བདུད་དེ་ལ་ཁོ་ཚོ་སྐྲག་སྟེ། དེ་
ནི་གཡོ་སྒྱུ་གཞན་ལས་ཆེ་ཞིང་། གྲང་ངད་ཆེ་བའི་དགུན་ཁར་ཁོ་ཚོའི་རྫོང་སྒར་ནས་རྐུ་
རྒྱག་པ་དང་། རྙི་རྒྱའི་ནང་གི་རྔོན་དངོས་འཕྲོག་པར་བྱེད་ཅིང་། ཁོ་ཚོའི་ཁྱི་གསོད་པ་མ་
ཟད། མངོན་གསལ་དུ་ཁོ་ཚོའི་རྔོན་པ་དཔའ་ངར་ཆེ་ཤོས་ལ་རྒོལ་བས་སོ། །
དེས་མ་ཚད་པར་གཏམ་རྒྱུད་དེ་བཞིན་ཇེ་སྡུག་ཇེ་ངན་ལ་གྱུར་ཏེ། རྔོན་པ་ཁ་ཤས་
རྫོང་སྒར་ལ་ཡང་བསྐྱར་ལོག་མ་ཡོང་བ་དེ་ཚོ་གདུག་རྩུབ་ངང་མིད་པ་དབྲལ་བ་ཁྱིམ་
རྒྱུད་གཅིག་པའི་མིས་ཤེས་ཤིང་། མཐའ་འཁོར་གྱི་གངས་སྟེང་དུ་སྤྱང་ཀིའི་སྡེར་རྗེས་ཀྱིས་
ཁེངས་པ་དེ་ཚོ་སྤྱང་ཀི་གཞན་ཀུན་གྱི་སྡེར་རྗེས་ལས་ཆེ་བ་ཡོད། ལོ་ལྟར་གྱི་སྟོན་ཁར།
དབྱི་ཧ་ཐེ་པས་ཤྭ་ཁྱུའི་རྗེས་སྙེག་བྱེད་དུས། རི་ཁུག་གཅིག་ལ་གང་འདྲ་བྱས་ནའང་འཛུལ་
བགྱི་མེད། བུད་མེད་ཚོས་མེ་ཀོང་གི་དྲུང་དུ་གདོན་འདྲེས་རི་ཁུག་དེ་གནས་བཅའ་སར་
བདམས་པའི་སྐོར་གླེང་དུས་ཚང་མ་སེམས་སྡུག་དབང་མེད་དུ་སྐྱེ་བ་རེད།
འོན་ཏེ་ལོ་ལྟར་གྱི་དབྱར་ཁར་རི་ཁུག་དེར་མགྲོན་པོ་ཞིག་རྟག་པར་ཡོང་བ་དེ་ནི་དབྱི་
ཧ་ཐེ་པས་ངོ་མི་ཤེས། དེ་ནི་པགས་པ་མཆོར་བ་དང་གཟུགས་སྟོབས་ཆེ་བའི་སྤྱང་ཀི་ཞིག་
ཡིན་པ་དེ་སྤྱང་ཀི་གཞན་ཀུན་དང་འདྲ་བགྱི་མེད། དེས་མཛེས་པའི་ནགས་ཁུལ་ནས་ཁེར་
མར་ཡོང་སྟེ། ཤིང་གསེབ་ཀྱི་ས་སྟོང་ཞིག་ཏུ་ཞུགས་པ་དང་། དེ་གར་རྒྱུག་ཆུ་སེར་ཐིང་ཐིང་
ཞིག་ཤྭ་ཀོའི་སྒྱེ་ཕད་རུལ་པ་རེ་རེ་བཞིན་ནས་ཐོན་ཡོང་སྟེ། ས་འོག་ལ་སིམ་པ་དང་། ས་ལ་
རི་རྩྭ་རིང་པོ་སྐྱེས་ཏེ་རྩི་ཤིང་རུལ་པ་བཀབ་པས་ན། སེར་པོ་དེས་ཉི་མ་མཐོང་བ་དཀོན།
སྤྱང་ཀི་དེས་དེ་གར་ཧོན་འཐོར་འཐོར་ངང་ཡུད་ཙམ་ལངས་ནས་སྡོད་པ་དང་། སྨྲེ་སྔགས་
དིར་དིར་ངང་འོ་དོད་རིང་པོ་བོས་རྗེས་ཁ་གྱེས་ནས་འགྲོ་བ་རེད།
དེས་རང་དགར་འགྲོ་འོང་བྱེད་པ་ཁོ་ན་མ་ཡིན་པར། དགུན་ཁའི་མཚན་མོ་རིང་པོ་
སླེབས་ལ་ཉེ་བ་ན། སྤྱང་ཚོགས་ཀྱིས་རྔོན་དངོས་དེད་ནས་རི་ཁུག་ཅུང་དམའ་སར་ཡོང་
བ་དང་། ཟླ་ཟེར་སྐྱ་ལྷགས་ལྷགས་དང་གླིང་སྣེ་བྱང་མའི་འོད་རབ་རིབ་ཀྱི་འོག་ཏུ། སྤྱང་
ཚོགས་ཀྱི་ལུས་སྟོབས་ལས་འདས་པའི་ཁོའི་ལུས་པོ་སྟོབས་ཆེན་དེས་འཕག་མཆོངས་རྒྱག་
བཞིན་དུ་སྤྱང་ཚོགས་འཁྲིད་དེ་མྱུར་སྐྱོད་བྱེད་པ་མཐོང་ཐུབ། ཁོས་མགྲིན་པ་བསངས་ཏེ
སྐད་གསང་མཐོན་པོས་སྔ་མོ་སྔོན་གྱི་གདོད་མའི་གླུ་ཞིག་ལེན་པ་དེ་ནི་སྤྱང་ཚོགས་ཀྱི་གླུ་
དབྱངས་རེད།

ཚགས་ཤ་ལྷེབ་མཐུག་གཅིག

ཐམ་ཁེང་གིས་རུ་ཊི་ལྷེབ་ཆུང་མཇུག་ཤོས་དེས་ཐ་སྤག་ནང་གི་ཁུ་བ་ལྷག་ལུས་ཕྲན་
བུ་དེ་གཙང་མར་ཕྱིས་རྗེས། ཅི་ཞིག་དྲན་བཞིན་དུ་དལ་བུར་བཅའ་བར་བྱེད། ཁོ་སྒྲོག་
ཙེའི་གམ་ནས་ལངས་དུས་ད་དུང་ལྟོགས་སྣང་ཤར་ནས་ཤིན་ཏུ་བཟོད་པར་དཀའ། འོན་ཏེ་
ཁོ་གཅིག་པུར་ཟས་རག་པ་ལས་གཞོགས་ཁང་གི་ཕྲུ་གུ་གཉིས་སྔ་ས་ནས་ཉལ་དུ་བཅུག་པ་
ནི་གཉིད་ཁུག་ན་ཁོ་གཉིས་ཀྱིས་དགོང་ཟས་ཟོས་མེད་པ་བརྗེད་པར་འགྱུར་བས་ཡིན་པ་
དང་། ཁོའི་བཟའ་མོར་ཅི་ཡང་རག་མེད་པར། བློ་མ་བདེ་བཞིན་དུ་ཁ་རོག་ཏུ་ཁོ་ལ་ལྟ་བར་
བྱེད། མོ་ནི་བཟོ་པའི་གྲལ་རིམ་གྱི་བུད་མེད་རུས་སྐོགས་ལྤགས་གཡོགས་དང་ངོ་མདོག་ཤོར་
བ་ཞིག་ཡིན་ན་ཡང་། གཞོན་དུས་ཀྱི་མཛེས་ཉམས་ཤུལ་ཞིག་མོའི་ངོ་ལས་ད་དུང་མངོན་
རྒྱུ་ཡོད། ཐང་ཁུ་བཟོ་བྱེད་ཀྱི་གྲོ་ཞིབ་ནི་བར་ཁྱམས་ཁ་སྤྲོད་ཀྱི་ཁྱིམ་མཚེས་ལས་གཡར་བ་
དང་། རུ་ཊི་ནི་མོས་མཐའ་མའི་དངུལ་ལྷག་མས་ཉོས་པ་ཞིག་རེད།
ཁོ་སྒེའུ་ཁུང་འཁྲིས་ཀྱི་ཁོའི་ལྗིད་ཚད་མ་འཁྱོག་པར་ཕར་ཡོ་ཚུར་ཡོ་བྱེད་པའི་ཁྲིའུ་
ཞིག་གི་སྟེང་དུ་བསྡད་ནས། ཐ་མག་གང་ཟག་ཁ་ལ་བཅུག་སྟེ། རེངས་རེངས་པོར་ལག་པ་
སྟོད་གོས་ཀྱི་ཁུག་མའི་ནང་དུ་བརྐྱངས། ཁུག་མའི་ནང་དུ་རྡོ་ཐའི་ཤུལ་ཙམ་ཡང་མེད་པ་
དེས་ཁོ་གཉིད་ལས་དཀྲོག་པ་ལྟར་སྨིན་མ་དབང་མེད་དུ་བསྡུ་བར་ཐལ་ཞིང་། རང་ཉིད་
བརྗེད་ངད་ཆེ་བར་ཡ་ལ་བྱས་རྗེས་གང་ཟག་གཞོགས་གཅིག་ཏུ་བཞག ཁོས་ཤ་རྒོད་ལྕི་པོ་
མི་འཁྱོག་པ་བཞིན་དུ་སྒབ་ཟོར་ལྕི་བས་ཁོབ་ཤིག་ཤིག་ལ་གྱུར། ཁོ་ནི་གཟུགས་པོ་ཐང་ཡང་
ཐམ་མེ་ཐོམ་མེར་སྣང་བ་དང་། ངོ་དབྱིབས་ཀྱང་ཡིད་དུ་མི་སྡུག་ཅིང་། རྒྱུ་སྤུས་ཞན་པའི་
གོས་ནི་རྙིང་ལ་ཛོར་བར་སྣང་། ལྷམ་དེ་གཉིས་ལྷམ་མཐིལ་བརྗེས་ནས་ཡུན་ཧ་ཅང་རིང་
པོ་ཕྱིན་པ་དང་། ལྷམ་གྱི་རི་ནི་རལ་རྡོལ་ལ་གྱུར་ནས་ལྷམ་མཐིལ་ལྗིད་པོ་མི་འཁྱོག་པར་
གྱུར། ཁོའི་རས་ཀྱི་འོག་འཇུག་ནི་ཤེ་ལིང་གཉིས་སྤྲད་ནས་ཉོས་པ་ཞིག་ཡིན་པ་དེའི་གོང་
བ་བརྡར་ཟད་ཐེབས་པ་མ་ཟད། ད་དུང་ཞག་ཚི་དང་ནག་ནོག་འདག་ཐབས་དང་བྲལ་བ་ཧ་
ཅང་མང་།
འོན་ཏེ་ཁོ་ཅི་བྱེད་མཁན་ཡིན་མིན་དེ་ཁོའི་ངོ་གདོང་དེ་ཁོ་ནས་གསལ་བཤད་བྱེད། དེ་
ནི་ལས་རིགས་བྷོག་སིང་མཁན་གྱི་གདོང་ཡིན་པ་སྟེ། ལོ་ཧ་ཅང་མང་པོ་བྷོག་སིང་འགྲན་
སྟེགས་ཐོག་སྐྱེལ་མྱོང་བའི་ངོ་གདོང་ཞིག་ཡིན་པར་བརྟེན། འཛིང་རྒྱུར་རྔམས་པའི་དམུ་
རྒོད་ཀྱི་རྟགས་ཀུན་ཁོའི་ངོ་ལ་ཧ་ཅང་མངོན་གསལ་དོད་པོ་དེ་ནི་སྨིན་མ་བསྡུས་པའི་ངོ་
གདོང་ཞིག་ཡིན་པ་ཤིན་ཏུ་གསལ་བ་མ་ཟད། ཁོའི་གདོང་གི་ཁྱད་ཆོས་དེ་ཚོ་མི་ལ་སྦ་
ཐབས་ཕྲ་མོ་ཙམ་ཡང་མེད་དེ། མཆུ་འདབ་གཉིས་པོ་རལ་ནས་མཆུ་ཏོ་ཤིན་ཏུ་ནས་མདོག་
ངན་པོ་ཞིག་གྲུབ་པ་དེ་ནི་ངོ་གདོང་གི་རྨ་རྗེས་ཤིག་ལྟར་སྣང་། མ་ལེ་རྔམས་ཟིལ་ལྡན་པ་
དེ་ནི་ཆེ་ལ་ངན་མདོག་ཁ། ཁོའི་མིག་ནི་གཡོ་ཤིན་ཏུ་འགོར་བ་དང་། མིག་ལྤགས་ཧ་ཅང་
མཐུག་པ་དེ་ལ་སྨིན་མ་སྟུག་པོ་དམ་པོར་བསྡུས་པའི་འོག་ཏུ་རྣམ་འགྱུར་ཅི་ཡང་མངོན་
རྒྱུ་མེད། ཁོ་ནི་གཅན་གཟན་ཞིག་དང་རང་འདྲ་བ་དང་། གཅན་གཟན་དང་འདྲ་ཆེ་ཤོས་
ནི་ཁོའི་འདྲེན་བྱེད་རེད། མིག་དེ་གཉིས་ལ་ཕར་ལྟ་དུས་བྱིང་རྨུགས་ཀྱིས་འཐིབས་ཤིང་།
སེང་གེའི་མིག་དང་འདྲ་བ་སྟེ། འཐབ་རྒྱུར་རྒོད་པའི་གཅན་གཟན་གྱི་མིག་རེད། ཁོའི་
དཔྲལ་བ་ནི་སྐྲ་རྩའི་འོག་ཏུ་གསེག་ལ་བརྡིབས་པ་དང་། སྐྲ་ནི་ཤིན་ཏུ་ཐུང་ངུར་བྲེག་པས།
གཏུམ་མདོག་ཁ་བའི་མགོ་བོའི་འབར་འབུར་ཚང་མ་རིག་པར་ནུས། ཐེངས་གཉིས་ཆག་
པའི་ཁོའི་སྣ་རུས་དེ་ལ་རྡུང་རྡེག་གྲངས་མེད་འཁེལ་རྐྱེན་བཟོ་ལྟ་ཁྱད་མཚར་པོར་གྱུར་པ་
དང་། རྣ་ཅོག་ནི་ལོ་སྒོར་པད་ཚལ་བཞིན་དུ་སྐྲངས་སྐྲངས་པར་བསྡད་ནས། སྔོན་མ་ལས་
ལྡབ་འགྱུར་གྱིས་ཆེ། དེ་ཚོ་ནི་ཁོའི་ངོ་གདོང་གི་རྒྱན་ཆ་ཡོངས་རྫོགས་རེད། དེ་མིན་ཁོའི་ཁ་
སྤུ་བྲེག་ཚར་ཙམ་ཡིན་རུང་། པགས་པའི་འོག་གི་ཁ་སྤུའི་རྩ་བ་སྐྱེ་བཞིན་པ་དེས་ཁོའི་ངོ་
ལ་ཚོས་གཞི་སྔོ་ནག་ཅིག་བྱུག་པ་ལྟར་དུ་སྣང་།
མདོར་ན་དེ་ནི་སྲང་ལམ་ནག་ཁུང་ངམ་ལུང་ཁུག་ཏུ་འཕྲད་ན་སྐྲག་སྣང་སྐྱེ་དགོས་
པའི་གདོང་ཞིག་རེད། འོན་ཏེ་ཐམ་ཁེང་ནི་ཉེས་ཅན་མིན་པ་དེས་ཉེས་གསོག་གི་བྱ་བ་བྱེད་
མྱོང་མེད། ཁོས་བྷོག་སིང་འགྲན་སྟེགས་སུ་རྟག་པར་འཛིང་བ་ཕུད། མི་སུ་ཞིག་ལ་ཡང་ཉེས་
རྡུང་གཏོང་མྱོང་མེད་ལ་མི་དང་འཁྲུག་འཛིང་བྱེད་མྱོང་བའི་སྐོར་ཐོས་མྱོང་མེད། ཁོ་ནི་
བྷོག་སིང་ལ་བརྟེན་ནས་འཚོ་ཐབས་བྱེད་མཁན་ཞིག་ཡིན་པ་དེས་འཛིང་རྒྱུར་རྔམས་པའི་
དམུ་རྒོད་ཀྱི་བྱ་སྤྱོད་ཚང་མ་བྷོག་སིང་འགྲན་སྟེགས་སུ་ངོམ་རྒྱུར་འཇོག་པ་རེད། བྷོག་སིང་
འགྲན་རའི་ཕྱི་རུ་ཁོ་ནི་བྱ་སྤྱོད་དལ་ལ་གཤིས་ཀ་འཇམ་པོ་ཞིག་ཡིན་པ་མ་ཟད། གཞོན་
དུས་དངུལ་གསོག་སླ་རྐྱེན་ཁོས་གཏོང་ཕོད་ཧ་ཅང་ཆེན་པོ་བྱེད་པ་ལས་རང་རྩིས་རྒྱག་
བགྱི་མེད། ཁོས་མི་ལ་སེམས་འཛིན་མི་བྱེད་ལ་དགྲ་ཡ་ཡང་ཧ་ཅང་ཉུང་། ཁོའི་ངོས་ནས་
བཤད་ན་བྷོག་སིང་འགྲན་པ་ནི་འཚོ་ཐབས་བྱེད་པ་རང་རེད། བྷོག་སིང་འགྲན་སྟེགས་སུ་
ཁོས་མི་ལ་རྨས་སྐྱོན་བཏང་ནས་དབང་པོའི་ནུས་པ་ཤོར་བའམ། ཐ་ན་བསད་པ་ཡིན་ན་
ཡང་དེ་ནི་བསམ་ངན་བཅངས་ནས་བྱས་པ་ཞིག་མ་ཡིན་པར། དེ་ནི་ཆེས་རྒྱུན་ལྡན་གྱི་
བྱ་བ་ཞིག་རེད། ལྟད་མོ་བས་དངུལ་བཏང་ནས་འགྲན་རར་ཡོང་བ་ནི་མི་ཚོས་ཕན་ཚུན་
གཅིག་གིས་གཅིག་ས་ལ་བསྒྲིལ་བ་དེར་བལྟ་ཆེད་དུ་ཡིན་པ་དང་། རྣམ་པར་རྒྱལ་མཁན་
དེ་ལ་དངུལ་འབོར་ཆེན་རག་བགྱི་རེད། ལོ་ཉི་ཤུའི་གོང་དུ། ཁོས་ཨུ་ལུ་མུ་ལུ་ཀེའོ་ཅེར་དང་
བྷོག་སིང་འགྲན་དུས། ནེའུ་ཁ་སེ་ཏེལ་བྷོད་ཀྱི་འགྲན་སྡུར་ནང་ཀེའོ་ཅེར་གྱི་མ་ལེ་ཆག་
ནས་དྲག་སྐྱེད་བྱུང་སྟེ་ཟླ་བ་བཞི་ལས་སོང་མེད་པ་ཁོས་ཤེས་པས་ན། ཆེད་མངགས་མ་ལེ་
དེ་རང་ལ་གཞུས་མཐར། འཛིང་སྐོར་དགུ་པར་མ་ལེ་དེ་བཅག་པ་དེ་ནི་ཁོས་ཀེའོ་ཅེར་ལ་
ངན་སེམས་བཅངས་པ་ཞིག་མ་ཡིན་པར། ཀེའོ་ཅེར་ཕམ་པར་བྱས་ནས་དངུལ་འབོར་ཆེན་
ཞིག་རག་པ་བྱེད་དགོས་ན། ཐབས་ཤེས་དེ་བརྟན་ཤོས་ཡིན་པས་རེད། ཀེའོ་ཅེར་གྱིས་ཀྱང་
དེའི་རྐྱེན་པས་ཁོ་ལ་སེམས་འཛིན་བྱས་མེད། འགྲན་སྡུར་ཟེར་བ་དེ་འདྲ་རང་ཡིན་པ་ཁོ་
ཚོ་ཚང་མས་ཤེས་པ་མ་ཟད། ཚང་མས་དེ་འདྲ་རང་བྱེད་པ་རེད།
ཐམ་ཁེང་ནི་ཁ་མང་པོ་མེད་པར། ཁོ་རྟག་པར་ཉབ་ཉོབ་ངང་སྒེའུ་ཁུང་གི་འཁྲིས་སུ་
བསྡད་དེ་ཁོ་རང་གི་ལག་པ་དེ་ཟུང་ལ་ཅེར་ལྟ་བྱེད། ལག་པའི་རྒྱབ་ཀྱི་ཁྲག་རྩ་འབུར་དུ་
ཐོན་ནས་སྦོམ་ཞིང་སྐྲངས་པ་དང་། རྨས་པ་དང་། ཆག་སྐྱོན་ཤོར་བ་དང་། བཟོ་ལྟ་འགྱུར་
བའི་མཛུབ་ཚིགས་དེ་ཚོར་བལྟས་པ་ཙམ་གྱིས་ཁོས་ཁུ་ཚུར་ཇི་ལྟར་སྤྱོད་པ་ཤེས་པར་
ནུས། མི་གང་ཞིག་གི་ཚེ་སྲོག་དང་དེའི་འཕར་རྩའི་ཚེ་སྲོག་གཉིས་མགོ་མཚུངས་ཡིན་
པ་ཁོས་ཐོས་མྱོང་ཡེ་ནས་མེད་ན་ཡང་། སྐྲངས་སྦོས་ཐེབས་པའི་སྡོད་རྩ་སྔོན་པོ་དེ་ཚོས་ཅི་
ཞིག་མཚོན་པ་ཁོས་ཡོངས་སུ་རྟོགས། ཁོའི་སྙིང་གིས་ཁྲག་རྩ་བརྒྱུད་ནས་གནོན་ཤུགས་ཆེ་
ཤོས་ཀྱི་ཐོག་ནས་ཁྲག་ཤིན་ཏུ་མང་པོ་སྐྱེལ་འདྲེན་བྱེད་མྱོང་། ད་ཆ་འཕར་རྩ་དེ་ཚོ་སྐྲངས་
ནས་ལྡེམ་ཤུགས་ཉམས་ཏེ་གོ་མི་ཆོད་པར་གྱུར་པ་དང་དུས་མཚུངས། ཁྲག་རྩ་སྐྲངས་སྦོས་
ཐེབས་རྐྱེན་གྱིས་ཁོའི་བསྙགས་ཤེད་ཀྱང་ཉམས་ཤིང་། ད་ཆ་ཁོ་ངལ་ཐང་ཆད་སླ་བར་གྱུར།
སྔོན་ཆད་ཡིན་ན་ཁོས་འཛིང་སྐོར་ཉི་ཤུ་ཤིན་ཏུ་མྱུར་པོར་འཛིངས་ཏེ། རྔ་བརྡུང་ཐེངས་
གཅིག་ནས་གཅིག་བར་སྲོག་བསྡོས་ཀྱིས་འཛིངས་འཛིངས་ནས། ཅི་ཙམ་འཛིང་ན་དེ་
ཙམ་གྱིས་ངར་རྒོད་ཆེ་རུ་ཕྱིན་ཏེ། ཡུད་ཙམ་ཕས་རྒོལ་གྱི་རྡུང་རྡེག་འཁེལ་ནས་ཐག་པར་
བརྟེན་དགོས་ཐུག་པ་དང་། ཡུད་ཙམ་ཕས་རྒོལ་ལ་རྡུང་རྡེག་བཏང་ནས་ཐག་པར་བརྟེན་
དགོས་པ་བཟོ་བ་མ་ཟད། དྲག་ཤུགས་ཇེ་ཆེ་ཇེ་ཆེར་སོང་བའི་མཐར། འཛིང་སྐོར་ཉི་ཤུ་
པར་འགྲན་ར་ཡོངས་ཀྱི་ལྟད་མོ་བ་ལངས་ནས་འུར་སྒྲ་སྒྲོག་དགོས་པ་བཟོ་བ་དང་། ཁོ་སོ་
སོས་ནི་མཆོང་བ་དང་། གཞུ་བ་དང་། གཟུར་བ་བཅས་ཀྱི་བྱ་ཐབས་སྤྱོད་ཅིང་། ཕས་རྒོལ་
ལ་ཁུ་ཚུར་དྲག་ཆར་འབབ་འབབ་གཞུ་བ་དང་དུས་མཚུངས་སུ་ཚུར་ཡང་ཕས་རྒོལ་གྱི་ཁུ་
ཚུར་གཅིག་མཇུག་གཉིས་མཐུད་ངང་འཁེལ་བ་དང་། ཁོའི་སྙིང་གིས་ལང་ལོང་དུ་འཕྱུར་
བའི་ཁྲག་རྒྱུན་ཁྲག་རྩ་དེ་ལ་དེ་འཚམས་ཀྱི་ནང་དུ་ཧུར་ཐག་སྐྱེལ་བ་རེད། ཁྲག་རྩ་དེ་ཚོ་
དེ་དུས་རབ་ཏུ་སྐྲངས་པར་གྱུར་ན་ཡང་། གང་ལྟར་དང་པོའི་རྣམ་པར་འཁུམས་བགྱི་ཡོད་
མོད། རྦད་དེ་དེ་འདྲ་རང་ཡང་མ་ཡིན་པར། བྷོག་སིང་འཛིང་ཚར་ཐེངས་རེ་ལ་དེ་ཚོ་ཡང་
སྔོན་མ་ལས་སྐྲངས་ཤུགས་ཅུང་ཟད་རེ་ཆེ་རུ་འགྲོ་རུང་། ཐོག་མའི་དུས་སུ་ཧ་གོ་བགྱི་མེད།
འོན་ཏེ་ད་ཆ་ཁོས་སྔོན་མ་ནང་བཞིན་འཛིང་མི་ཐུབ། ཁོས་ཁྲག་རྩ་དང་མཛུབ་ཚིགས་
རྨས་མ་དེ་ཚོར་ལྟ་བཞིན་དུ་ཡུད་ཙམ་རིང་ལག་པ་དེ་ཟུང་གི་མཉེན་ཞིང་མཛེས་པའི་
གཟུགས་བརྙན་མཐོང་མཁན་འདྲ་བྱས། འོན་ཏེ་དེ་ནི་མིང་འདོགས་ལ “ཝོལ་ཤེའི་བཙན་
རྒོད” ཟེར་བའི་བྷད་ཎེ་ཐོན་སེའི་མགོ་སྟེང་དུ་ཁོའི་མཛུབ་ཚིགས་དང་པོ་དེ་མ་ཆག་གོང་
གི་གནས་ཚུལ་རེད།
ད་ཆ་ཁོ་ལ་སླར་ཡང་བཀྲེས་སྣང་འཆར།
“ཨ་ཙི། ད་བྱས་ན་ང་ལ་ཚགས་ཤ་ལྷེབ་མཐུག་གཅིག་ཀྱང་རག་བགྱི་མ་རེད་པས”
ཞེས་ཁོས་སྐད་གསང་མཐོན་པོས་ཆིག་ལབ་བྱེད་ཀྱིན་ཁུ་ཚུར་ཆེན་པོ་དམ་པོར་བསྒྲིལ་
ཞིང་། འུ་ཐུག་པའི་ངན་སྨྲས་ཚིག་གཅིག་བྱས།
“ང་བྷར་ཁི་དང་ཟོ་ལེའི་སར་ཕྱིན་པ་ཡིན” ཞེས་ཁོའི་བཟའ་མོས་འཚེར་སྣང་ཕྲན་
བུའི་ངང་དེ་སྐད་བཤད།
“ཁོ་གཉིས་ཀྱིས་སྤྲད་མ་བྱུང་ངམ།”
“སྐར་ལི་གཅིག་ཀྱང་སྤྲད་མ་བྱུང་། བྷར་ཁིས་ད་དུང” ཞེས་མོས་ཁོན་ཁོན་ཐོགས་
ཐོགས་ངང་སྐད་ཆའི་ཚིག་མཇུག་བསྐུམས།
“ཤོད་དང་། ཁོང་གིས་ཅི་ཟེར་བགྱི་འདུག་གམ།”
“ཁོང་གིས་དོ་ནུབ་སན་དྷེལ་གྱིས་ཁྱོད་ཕམ་པར་བྱེད་ངེས་ཡིན་པར་འདོད་པ་མ་
ཟད། ཁྱོད་ཀྱིས་ཁོང་ལ་དངུལ་ཧ་ཅང་མང་པོ་ཆད་བཞག་ཟེར་གྱིས།”
ཐམ་ཁེང་གིས་ཧིན་སྒྲ་ཞིག་བསྒྲགས་པ་ལས་ལན་མ་བཏབ། ཁོས་རང་ཉིད་གཞོན་
དུས་གསོ་མྱོང་བའི་ཤ་ཁྱི་དེ་ཁོ་ན་དྲན་པ་དེ་ལ་ཁོས་ཚགས་ཤ་ལྷེབ་མཐུག་བར་མེད་སྟེར་
མྱོང་བ་རེད། དེ་དུས་ཁོས་ཚགས་ཤ་ལྷེབ་མཐུག་ཆིག་སྟོང་གི་རིན་པ་ཆད་ན་ཡང་བྷར་ཁིས་
འགྱངས་འཇོག་བྱེད་ངེས་རེད། འོན་ཏེ་དུས་འགྱུར་ཟིན་པ་དང་། ཐམ་ཁེང་ན་སོ་རྒས་པ་
རེད། སྤྲོ་སྐྱིད་ཁང་ཐབས་ཆག་ཅིག་ཏུ་བྷོག་སིང་འགྲན་མཁན་རྒད་པོ་ཞིག་གིས་ཚོང་པའི་
ས་ནས་ཟོག་རིན་འགྱངས་འཇོག་ཡོང་རེ་མང་པོ་འཆང་རྒྱུ་བསྡད་མེད་པ་རེད།
ཉིན་དེའི་ཞོགས་པ་ཁོ་མལ་ལས་ལྡང་དུས་ནས་ཚགས་ཤ་ལྷེབ་མཐུག་གཅིག་ཟ་སྙིང་
འདོད་ལ། ཉིན་གང་རིང་དེ་རང་དྲན་ནས་བསྡད། ཐེངས་འདིའི་བྷོག་སིང་འགྲན་སྡུར་ཐད་
ཁོས་སྔོན་ནས་སྦྱོང་བརྡར་ཡག་པོ་བྱུང་མེད། ལོ་དེར་ཨའོ་སི་ཁྲུ་ལི་ཡར་ཐན་སྐྱོན་ཆེན་པོ་
བྱུང་ནས། འཚོ་བར་དཀའ་ངལ་ཤིན་ཏུ་ཆེ་ཞིང་། དུས་ཐུང་ལས་ཀ་ཡང་རག་ཧ་ཅང་དཀའ།
ཁོ་ལ་བྷོག་སིང་སྦྱོང་རོགས་བྱེད་མཁན་མེད་པ་དང་། ཁོས་ཟོས་པའི་ཟས་ཀྱང་ཡག་ཤོས་
རྩ་བ་ནས་མིན་པ་མ་ཟད་ད་དུང་སྐབས་རེར་རྒྱགས་བགྱི་མེད། ཁོ་ལ་སྐབས་རེར་ལས་ཀ་
རག་པ་དེ་ཡང་གནས་སྐབས་ཀྱི་ངལ་ལས་རེད། ཉིན་ལྟར་གྱི་ཞོགས་པ་སྔ་པོར། ཁོ་དྷོ་མན་
སྤྱི་གླིང་གི་མཐའ་འཁོར་དུ་སྐོར་བ་ཁ་ཤས་རྒྱུགས་ནས་རྐང་པ་སྦྱོང་ཙམ་རེ་བྱས་ན་ཡང་།
དེ་ལྟར་སྦྱོང་ཡག་པོ་ཐུབ་པ་ཤིན་ཏུ་དཀའ་སྟེ། ཁོ་ལ་སྦྱོང་རོགས་བྱེད་མཁན་མེད་ལ། ད་
དུང་བཟའ་མོ་དང་ཕྲུ་གུ་གཉིས་གསོ་དགོས་པ་རེད། ཁོ་ལ་སན་དྷེལ་དང་འགྲན་པའི་གོ་
སྐབས་དེ་རག་རྗེས། ཚོང་པ་ཚོས་ཁོ་ལ་ཟས་རིན་འགྱངས་འཇོག་བྱེད་རྒྱུ་ཅུང་ཟད་ཡང་
དུ་བཏང་། གྷེ་ཡ་ཋེ་སྤྲོ་སྐྱིད་ཁང་གི་དྲུང་ཡིག་གིས་ཀྱང་ཁོ་ལ་དབྱིན་ཇིའི་སྒོར་མོ་གསུམ་
སྔོན་གཏོང་བྱས་པ་དེ་ནི་ཕམ་མཁན་དེ་ལ་འཐོབ་བཟོ་ཡོད་པའི་གླ་ཆ་ཡིན་པ་དང་། ཁོས་
དེ་ལྷག་གཡར་བར་མི་འདོད་དོ། །སྐབས་རེར་ཐམ་ཁེང་གིས་གྲོགས་པོ་རྙིང་པའི་ས་ནས་ཤེ་
ལིང་ཁ་ཤས་གཡར་ཨེ་ཐུབ་བལྟ་ལ། ཁོ་ཚོས་ཀྱང་ཁོ་ལ་དངུལ་ཕྲན་བུ་གཡར་འདོད་ཡོད་
མོད། ཐན་སྐྱོན་ཆེན་པོ་དེ་འདྲ་དང་འཕྲད་རྐྱེན་ཁོ་ཚོ་སོ་སོར་ཡང་དཀའ་ངལ་ཆེན་པོ་ཡོད།
འགྲན་སྡུར་མ་བྱས་གོང་ལ་སྦྱོང་བརྡར་ཡག་པོ་བྱུང་མེད་པ་དང་། ཁོས་ཟས་ཡག་ཙམ་ཟོས་
ནས་སེམས་ཚེགས་མེད་པ་བྱེད་དགོས་ངེས་ཡིན་ཞིང་། གཞན་ཡང་ལོ་བཞི་བཅུར་སོན་པ་
ཞིག་གིས་སྦྱོང་བརྡར་བྱེད་དུས། གང་དེ་ལོ་ཉི་ཤུ་ཡིན་དུས་ནང་བཞིན་གྱི་ཕན་ཆོད་ཐོན་
ཐབས་མེད་པ་བཅས། དངོས་དོན་གཡོ་འགེབས་བྱས་ནས་ཆོ་མེད་པས་བཏང་སྙོམས་སུ་
འཇོག་རྒྱུར་ཟད་དོ། །
“ལི་ཙེ། ཆུ་ཚོད་ག་ཚོད་རེད” ཅེས་ཁོས་དྲིས།
ཁོའི་ཆུང་མ་བར་ཁྱམས་ཀྱི་ཁ་སྤྲོད་དུ་ཕྱིན་ནས་འདྲི་ཙམ་བྱས་ཏེ་ལོག་ཡོང་ནས། “ཆུ་
ཚོད་བརྒྱད་པ་ཟིན་པར་སྐར་མ་བཅོ་ལྔ་འདུག” ཅེས་བཤད།
“སྐར་མ་ཁ་ཤས་སོང་རྗེས། ཁོ་ཚོས་འགྲན་ཐེངས་དང་པོ་དེ་མགོ་འཛུགས་བགྱི་
རེད” ཅེས་དང་། “དེ་ནི་ཚོད་ལྟ་བྱེད་པ་ཙམ་ཞིག་རེད། དེ་ནས་དྷི་ལེར་ཝེལ་སེ་དང་གྷ་རི་
དྷེ་ལེའི་བར་གྱི་འཛིང་སྐོར་བཞི་ཅན་གྱི་འགྲན་སྡུར་དེ་རེད། དེ་རྗེས་སི་ཐར་ལད་ཋེས་གྲུ་
པ་ཞིག་དང་འཛིང་སྐོར་བཅུ་ཅན་ཞིག་འགྲན་རྒྱུ་རེད། ཆུ་ཚོད་གཅིག་གི་རྗེས་སུ་ང་འགྲན་
སྟེགས་སུ་འགྲོ་དགོས་པ་རེད” ཅེས་བཤད།
སླར་ཡང་ཁ་རོག་ལ་སྐར་མ་བཅུ་བསྡད་པ་དང་། ཁོ་གཞི་ནས་ཡར་ལ་ལངས།
“ལི་ཙེ། དྲང་པོ་བཤད་ན་ངས་སྦྱོང་བརྡར་ཡག་པོ་ཁྱོན་ནས་བྱུང་མ་སོང་།”
ཁོས་ལག་པ་བརྐྱངས་ནས་ཞྭ་མོ་བླངས་ཏེ་སྒོ་ཁར་ཕྱིན། ཕྱི་ལ་འགྲོ་དུས་ཁོས་མོ་ལ་
འོ་གྱེས་བྱེད་མྱོང་ཡེ་ནས་མེད་སྟབས་མོ་ལ་འོ་མ་བྱས་མོད། དེ་ནུབ་མོས་རང་འགུལ་གྱིས་
དཔུང་ལག་བརྐྱངས་ནས་ཁོ་ལ་འཐམས་འཁྱུད་ཀྱིས་འོ་སྦྱར་བ་དང་། ཁོ་མགོ་སྒུར་ནས་མོ་
ལ་འོ་སྦྱོར་དུ་བཙན་འཇུག་བྱས། ཁོའི་གཟུགས་སྟོབས་དེ་ལྟར་ཆེ་བ་དང་བསྡུར་ན་མོ་ནི་
ཤིན་ཏུ་ཆུང་བར་སྣང་།
མོས “ཐམ་ཁྱོད་ལ་ལམ་འགྲོ་ཡོང་བ་ཤོག” ཅེས་དང་། “ཁྱོད་ཀྱིས་ངེས་པར་དུ་ཁོ་
ཕམ་ཉེས་སུ་ཐོངས་ཤིག” ཅེས་བཤད།
ཁོས “འོ་ཡག ངས་ཁོ་ཕམ་ཉེས་སུ་གཏོང་ངེས་ཡིན” ཞེས་དང་། “འདི་འདྲ་མ་བྱེད་
རང་བྱེད་ཡིན་པས། ངས་ཁོ་ཕམ་ཉེས་སུ་གཏོང་ངེས་ཡིན” ཞེས་དེ་སྐད་སྨྲས།
ཁོ་དགོད་ཙམ་ངང་ཡིད་ཤིན་ཏུ་ཚིམ་མདོག་བྱས། དེ་དུས་མོས་ཁོ་ལ་དེ་བས་དམ་པར་
འཁྱུད། ཁོས་མོའི་ཕྲག་གོང་ནས་ཁང་པ་སྟོང་སང་སང་དེ་ལ་ལྟ་ཙམ་བྱས། རྒྱུན་རིང་ཆད་
པའི་ཁང་གླ་དང་། བཟའ་མོ་དང་ཕྲུ་གུ་བཅས་ནི་སྲིད་འདིར་ཁོ་ལ་དབང་བའི་ཡོད་ཚད་
རེད། ད་ཆ་ཁོ་ཁྱིམ་དང་གྱེས་ཏེ་མཚན་མུན་གྱི་ཁྲོད་དུ་ཕྱི་ལ་བཟའ་མོ་དང་ཕྲུ་གུ་ཚོར་ཟ་རྒྱུ་
ཕྲན་བུ་འཚོལ་བར་བསྐྱོད་བཞིན་ཡོད་མོད། ཁོ་དེང་རབས་ཀྱི་བཟོ་པ་གཞན་བཞིན་གཞོག་
སྟེགས་ཀྱི་སྟེང་དུ་ངང་རིང་གིས་ལས་ཀ་བྱེད་པར་འགྲོ་བ་མ་ཡིན་པར། ལོ་རྒྱུས་ཡུན་རིང་
ལྡན་པ་དང་། གདོད་མ་དང་། རྔམ་ཟིལ་ལྡན་པ་དང་། བྱ་གཟན་ནང་བཞིན་བཅས་ཀྱི་ཐོག་
ནས་འཛིང་རེས་བྱེད་པར་འགྲོ་བ་རེད།
ཁོས “ངས་ཁོ་ཕམ་ཉེས་སུ་གཏོང་ངེས་ཡིན” ཞེས་བསྐྱར་ཟློས་བྱས་ཤིང་། ད་རེས་
ཁོས་སྲོག་འབེན་བཙུགས་ཀྱི་བཤད་ཉམས་ཕྲན་བུ་ལྡན་པའི་སྒོ་ནས། “གལ་སྲིད་རྒྱལ་ན་
དབྱིན་སྒོར་སུམ་ཅུ་རག་ནས་ངས་བུ་ལོན་ཡོངས་རྫོགས་གཙང་འཇལ་ཐུབ་པ་མ་ཟད། ད་
དུང་དངུལ་མང་པོ་ལྷག་བགྱི་རེད། གལ་སྲིད་ཕམ་ན་ང་ལ་ཅི་ཡང་མི་རག་པར་གློག་འཁོར་
ལ་བསྡད་ནས་ཁྱིམ་ལ་ལོག་བྱེད་ཀྱི་ཕད་ཎེ་གཅིག་ཀྱང་རག་བགྱི་མ་རེད། ཕམ་མཁན་ལ་
འཐོབ་ངེས་ཀྱི་དངུལ་ཆ་ཚང་དྲུང་ཡིག་གིས་ང་ལ་སྤྲད་ཚར་བ་རེད། སྡོད་ཨང་རྒན་མོ།
རྒྱལ་ན་ང་ལམ་སང་ལོག་སླེབས་ཡོང” ཞེས་བཤད།
“ངས་ཁྱོད་བསྒུགས་བགྱི་ཡིན” ཞེས་མོས་བར་ཁྱམས་ནས་ཁོ་ལ་སྐད་བརྒྱབ།
གྷ་ཡ་ཋེ་སྤྲོ་སྐྱིད་ཁང་བར་དུ་མ་མཐར་ཡང་དབྱིན་ལེ་གཉིས་ཡོད། ཁོ་འགྲོ་གིན་ལ་ཁོ་
རང་གི་དེ་སྔའི་སྐལ་བཟང་རྫོགས་ལྡན་གྱི་དུས་དེ་དྲན་གྱིན་བྱས། ཁོ་དེ་སྔ་ནེའུ་ཝལ་སེ་ལྷོ་
མའི་ལྗིད་ཚད་རིམ་པའི་བདམས་ཐོན་པ་བྱེད་མྱོང་བ་དང་། དེ་དུས་ཁོ་རྟག་པར་ཤིང་རྟར་
བསྡད་ནས་བྷོག་སིང་འགྲན་པར་འགྲོ་བ་མ་ཟད། ཁོའི་སྟེང་དུ་རྒྱན་ཆེན་འཛུགས་མཁན་
ཞིག་གིས་ཁོ་ལ་ལམ་རོགས་སུ་ཡོང་སྟེ་རྡལ་གླ་སྤྲོད་པ་རེད། དེ་ནི་དེང་སང་ཐམ་མེ་བྷན་སེ་
དང་ཨ་རིའི་མི་རིགས་ནག་པོ་བ་འཇེག་འཇོན་སོན་ཟེར་བ་དེ་གཉིས་ཀ་རླངས་འཁོར་ལ་
བསྡད་ནས་འགྲོ་འོང་བྱེད་པ་དེ་དང་འདྲའོ། །འོན་ཏེ་ཁོ་ནི་ད་ཆ་རྐང་ཐང་མར་འགྲོ་དགོས་
ཐུག་པ་མ་ཟད། བྷོག་སིང་འགྲན་ཁར་དཀའ་ཚེགས་ཆེན་པོས་གོམ་འགྲོས་དབྱིན་ལེ་གཉིས་
བྱེད་པ་དེ་ནི་ཐབས་བཟང་ཞིག་མིན་པ་ཚང་མས་ཤེས་གསལ་རེད། ཁོ་ནི་རྒས་ཟིན་པ་དང་
ད་ལྟའི་འཇིག་རྟེན་འདིར་རྒས་འཁོགས་ལ་ཡག་པོ་མི་བྱེད་ཐག་ཆོད་རེད། ངལ་ལས་བྱེད་
རྒྱུ་ཕུད་ཁོ་ནི་དངོས་གནས་མཁོ་མེད་རང་ལ་གྱུར། དེ་དུས་ད་དུང་ཁོའི་སྣ་རུས་ཆག་པ་དེ་
དང་རྣ་ཅོག་སྐྲངས་པ་དེས་ཁོ་ལ་རྙོག་དྲ་སློང་བར་བྱེད། ཁོས་ཐོག་མ་ནས་ལག་ཤེས་ཤིག་
ཤེས་ཡོད་ན་ཅི་དྲག་ཨང་། རྒྱང་རིང་ནས་བལྟས་ན་དེ་རང་ཅུང་བཟང་བ་ཡོད་མོད། ཁོ་ལ་
དེ་འདྲ་གྱིས་ཟེར་མཁན་ཡོང་མྱོང་གཏན་ནས་མེད་ལ། ཁོ་ལ་དེ་སྐད་བཤད་མཁན་བྱུང་
བའི་དབང་དུ་བཏང་ན་ཡང་དེ་དུས་འཚོ་བ་སྐྱེལ་ཤིན་ཏུ་སླ་བས་ན་ཁོས་ཉན་མི་སྲིད་པ་
ཁོ་རང་གིས་ཀྱང་གསལ་པོ་ཤེས། དེ་དུས་ཡོང་འབབ་ཤིན་ཏུ་མང་བ་དང་། དམག་འཐབ་
ཛ་དྲག་ལ་གཟི་བརྗིད་ཆེ་ཞིང་། བར་གསེང་དུ་ངལ་གསོ་དང་སྤྲོ་གསེང་བྱེད་ལོང་གང་
འཚམས་རེ་ཡོད། ཁོ་ལ་ངོ་བསྟོད་ཅི་ཐུབ་བྱེད་མཁན་མང་ཐག་ཆོད་ཀྱིས་ཁོའི་ཕྱི་བཞིན་དུ་
ཁོ་ན་ཡོང་སྟེ། ཁོའི་སྒལ་པར་གཞུ་ཙམ་དང་ལག་པ་གཏོང་ཙམ་བྱེད་ཅིང་། ཕྱུག་པོའི་སྲས་
དེ་ཚོས་ཀྱང་ཁོ་ཨ་རག་འཐུང་བར་འབོད་རྒྱུར་དགའ་སྟེ། གོ་སྐབས་དེ་དང་བསྟུན་ནས་ཁོ་
དང་སྐད་ཆ་སྐར་མ་ལྔ་བཤད་རྒྱུ་བྱུང་ན་གཟི་བརྗིད་ཧ་ཅང་ཆེན་པོ་ཡིན་སྙམ་པར་བྱེད། དེ་
ནི་ངོ་མ་གཟི་བརྗིད་ཆེན་པོ་ཡིན་ཏེ། འགྲན་ར་ཧྲིལ་པོའི་ལྟད་མོ་བས་འུར་སྒྲ་སྒྲོག་པ་དང་།
ཁོས་ནི་དྲག་ཆར་རླུང་འཚུབ་ལྟ་བུའི་དྲག་རྩལ་སྤྱད་ནས་མཇུག་བསྡུ་ཞིང་། ཤན་འབྱེད་
པས “ཐམ་ཁེང་རྒྱལ་སོང” ཞེས་ཁྱབ་བསྒྲགས་ཁོ་ན་བྱེད་ལ། ཉིན་གཉིས་པའི་ཚགས་
པར་གྱི་ལུས་རྩལ་པར་ངོས་སུ་ཁོའི་མིང་འཁོད་བགྱི་རེད།
བསྐལ་པ་བཟང་པོའི་དུས་ཟེར་ན་དེ་འདྲ་རང་རེད། འོན་ཏེ་ག་ལེར་ཕྱིར་དྲན་བྱེད་
དུས། ཁོས་བསྒྲིལ་མྱོང་བ་ཚང་མ་ནི་རྒད་པོ་རྐྱང་ཡིན་པ་ད་ཆ་གཞི་ནས་ཤེས། དེ་དུས་ཁོ་
རང་ནི་གཞོན་ནུ་ཤ་དར་ཁྲག་དར་ཡིན་པ་དང་། དེ་ཀུན་ནི་ཉམས་རྒུད་འགྲོ་སྒང་གི་རྒད་པོ་
རེད། ཁོ་ལ་རྒྱལ་ཁ་འཐོབ་སླ་པོ་དེ་འདྲ་ཡོང་བར་རྒྱུ་མཚན་ཡོད་དེ། ད་བྱེད་དུས་ཁོ་ཚོའི་
ཁྲག་རྩ་སྐྲངས་ཟིན་པ་དང་། མཛུབ་ཚིགས་ཀྱང་རྨས་ཤིང་། བྷོག་སིང་འགྲན་སྡུར་རྒྱུན་རིང་
བྱས་རྐྱེན་རྩ་རྒྱུས་རེངས་ཟིན། ཁོས་ར་ཤེ་ཁ་ཐེར་སི་མཚོ་འགྲམ་དུ་རྒད་པོ་སི་ཏོ་ཤེར་བྷིལ་
ཆམ་ལ་ཇི་ལྟར་ཕབ་པ་དང་། རྗེས་སུ་རྒད་པོ་བྷིལ་གོས་ཁང་དུ་ཕྲུ་གུ་ཆུང་ཆུང་བཞིན་དུ་
ངུ་ཚུལ་དེ་དྲན། གཅིག་བྱས་ན་དེ་དུས་རྒད་པོ་བྷིལ་གྱིས་ཁང་གླ་ཡུན་རིང་ཆད་པ་ཡང་
སྲིད་ལ། གཅིག་བྱས་ན་ཁོང་གི་ཁྱིམ་དུ་བཟའ་མོ་ཞིག་དང་ཕྲུ་གུ་གཉིས་ཡོད་པ་ཡང་སྲིད།
གཅིག་བྱས་ན་བྷོག་སིང་འགྲན་ཉིན་དེར་བྷིལ་གྱིས་ཀྱང་ཚགས་ཤ་ལྷེབ་མཐུག་གཅིག་
རག་རེ་ཆེན་པོ་འཆང་མྱོང་བ་ཡང་སྲིད། དེ་དུས་བྷིལ་གྱིས་དཔའ་ངར་ཤིན་ཏུ་ཆེན་པོས་
འཛིངས་པར་བརྟེན། ཁོའི་རྒོལ་ལན་གཏུམ་དྲག་ཡ་མེད་འཁེལ་བ་རེད། ད་ཆ་ཁོ་རང་ལ་
ཡང་མནར་གཅོད་དེ་རིགས་འཁེལ་རྗེས། ལོ་ངོ་ཉི་ཤུའི་གོང་གི་མཚན་མོ་དེར། སི་ཏོ་ཤེར་
བྷིལ་གྱིས་རྒྱན་དངུལ་དེ་བས་ཆེ་བའི་ཆེད་དུ་བྷོག་སིང་འགྲན་པར་ཕྱིན་པ་དང་། ཁོ་རང་
སྟེ། སྟག་ཤར་ཐམ་ཁེང་གིས་ནི་མཚན་སྙན་དང་འཐོབ་ཤིན་ཏུ་སླ་བའི་དངུལ་གྱི་ཆེད་དུ་
ཡིན་པ་གཞི་ནས་ཤེས། སི་ཏོ་ཤེར་བྷིལ་གྱིས་རྗེས་སུ་གོས་ཁང་དུ་ངུ་ཤར་རྒྱག་དགོས་བྱུང་
བར་ཡ་མཚན་རྒྱུ་ཅི་ཡང་མེད།
མདོར་ན་མི་གང་ཞིག་གིས་ཚེ་ཐོག་གཅིག་ལ་ཐེངས་དེ་ཙམ་ཞིག་ལས་འཛིང་མི་ཐུབ་
པ་ནི་བྷོག་སིང་འགྲན་སྡུར་གྱི་ཆོས་ཉིད་རྩོད་མེད་རེད། མི་ལ་ལའི་སྟོབས་ཤུགས་ཀྱིས་དྲག་
འཛིང་ཐེངས་བརྒྱ་ཐུབ་པ་སྲིད་ལ། ལ་ལས་ནི་ཐེངས་ཉི་ཤུ་ལས་འཛིང་མི་ཐུབ་པ་དང་།
མི་སོ་སོར་དེ་རང་གི་ལུས་ཁམས་ལ་གཞིགས་པའི་གྲངས་ཚད་ངེས་གཏན་རེ་ཡོད་ཅིང་།
གྲངས་ཚད་དེ་འཛིངས་ཟིན་པ་དང་དེ་པ་ཡང་ཚར་བ་རེད། ཁོས་འཛིངས་པའི་གྲངས་ཚད་
དེ་ལས་རིགས་གཅིག་པ་མང་ཆེ་བ་ལས་མང་བདེན་ཡིན་པ་དང་། ཁོས་དཀའ་སྤྱད་འབད་
འཐབ་བྱེད་མྱོང་ཚད་དེ་ཁོའི་རང་སྐལ་ལས་ཆེས་ཆེར་བརྒལ་ཞིང་། འགྲན་སྡུར་དེ་རིགས་
ཀྱིས་སྙིང་དང་གློ་བ་འཐོར་གྲབས་དང་། འཕར་རྩའི་ལྡེམ་ཤུགས་མེད་པར་གྱུར་པ། ན་
གཞོན་གྱི་ཤ་རྒོད་མཉེན་པོ་མཁྲེགས་པོར་གྱུར་པ། ཁོའི་དབང་རྩའི་ཚོར་བ་ཉམས་པ་དང་།
སྟོབས་ཤུགས་ཉམས་པ་བཅས་རང་བྱེད་པ་མ་ཟད། ཤེད་ཤུགས་སྤྱོད་ཐལ་དྲགས་ཐག་ཆོད་
པ་དང་བཟོད་བསྲན་བྱེད་ཐལ་དྲགས་ཐག་ཆོད་ནས། ཁོའི་རིག་པ་དང་རྩ་རྒྱུས་དུབ་ཐག་
ཆོད་པར་གྱུར། ཁོས་ཁོ་ཚོ་ཀུན་ལས་ཀྱང་ལེགས་པ་བྱས་བདེན་ཡིན་ཏེ། ཁོའི་རོགས་རྙིང་
པ་གཅིག་ཀྱང་ལྷག་མེད་པར། བྷོག་སིང་མཁས་པ་རྒན་རབས་ཀྱི་ཁྲོད་ནས་ཁོ་ནི་མཇུག་
ཤོས་དེ་རེད། ཁོ་ཚོ་རེ་རེ་བཞིན་དུ་ཕམ་པ་ཁོས་མཐོང་བ་དེ་ཚོའི་ཁྲོད་ནས་ཁག་ཅིག་ཕམ་
པ་དེ་དང་ཁོའི་བར་ལ་འབྲེལ་བ་ཡོད་པ་རེད།
དེ་སྔ་དེ་ཚོས་ཁོ་སྤྱད་ནས་སྤོར་ཏོ་དེ་ཚོར་ཁ་གཏད་འཇལ་དུ་ཁོ་ན་འཇུག་པ་དང་།
ཁོས་ནི་དེ་ཚོ་རེ་རེ་བྱས་ནས་ཕམ་ཉེས་སུ་བཏང་ཞིང་། ཁོ་ཚོས་སི་ཏོ་ཤེར་བྷིལ་བཞིན་དུ་
གོས་ཁང་དུ་ངུ་ཤར་རྒྱག་རིམ་བཞིན་དུ་ཁོ་ནི་ཁོང་དགོད་ཁོ་ན་ཤོར། ད་ཆ་ཁོ་སོ་སོ་རྒས་
པས། ཁོ་ཚོས་གཞོན་སྐྱེས་དེ་ཚོ་བཏང་ནས་ཁོ་ལ་ཁ་གཏད་འཇལ་དུ་འཇུག་པ་རེད། དཔེར་
ན་སན་དྷེལ་ཟེར་བའི་གཞོན་སྐྱེས་དེ་ནི་ནེའུ་ཙེར་ལན་ཊེ་ནས་ཡོང་བ་ཞིག་ཡིན་པ་དེའི་
ལུས་རྩལ་གྱི་གྲུབ་འབྲས་ཕ་གིར་བཞག་ཡོད་ན་ཡང་། ཨའོ་སི་ཁྲུ་ལི་ཡར་ཁོའི་གནས་ཚུལ་
ཤེས་མཁན་སུ་ཡང་མེད་སྟབས། ཁོ་ཚོས་ཁོ་ཐམ་ཁེང་དང་འགྲན་དུ་བཅུག་པ་རེད། གལ་
སྲིད་སན་དྷེལ་གྱིས་རྩེ་གྲ་བྱུང་བ་ཡིན་ན། ཁོ་ཚོས་ཁོ་མི་དེ་བས་གྱོང་བ་དང་འགྲན་དུ་
བཅུག་སྟེ། བྱ་དགའི་དངུལ་དེ་བས་མང་བ་རག་པར་བྱེད་པར་བརྟེན། ད་རེས་ཁོས་ཤུགས་
དྲག་ཤིན་ཏུ་ཆེན་པོས་འཛིང་ངེས་རེད། ད་རེས་ཀྱི་འགྲན་སྡུར་ལ་བརྟེན་ནས་ཁོ་ལ་དངུལ་
དང་། མཚན་སྙན་དང་མདུན་ལམ་བཅས་ཐམས་ཅད་འཐོབ་པར་འགྱུར་ལ། ཐམ་ཁེང་ནི་
ཁོ་པ་ཁེ་གྲགས་ཀྱི་ལམ་ཆེན་ལ་བགྲོད་པར་གེགས་བྱེད་ཀྱི་གཙབ་གདན་རྙིང་པ་སྐྲ་ལོ་སྐྱ་
ཕྱེད་སྔོ་ཕྱེད་ཅན་ཞིག་ཡིན་པ་དེ་ལ་ཅི་ཡང་མི་རག་པར། ཧ་མཐོ་ན་ཡང་དབྱིན་སྒོར་སུམ་
ཅུ་རག་ནས། ཁང་བདག་དང་ཚོང་པའི་ཆད་དངུལ་འཇལ་ཐུབ་པ་ཙམ་ཞིག་གོ །ཐམ་ཁེང་
གིས་དེ་ལྟར་ཕྱིར་དྲན་བྱེད་དུས། ཁོའི་རྟུལ་པོར་གྱུར་པའི་བློ་ངོར་ང་ཞིག་མིན་ན་སུ་ཞིག་
ཡིན་སྙམ་དུ་ལང་ཚོས་དྲེགས་པའི་གཞོན་ནུའི་གཟུགས་བརྙན་འཆར་བ་སྟེ། དེ་ཚོའི་ཤ་
རྒོད་མཉེན་ལ་ཤ་རྩི་འཇམ་པ་དང་། ངལ་བས་དུབ་རྒྱུ་མེད་པའི་གློ་སྙིང་ཐང་ཞིང་། ཤེད་
ཤུགས་ཚད་ཡོད་སྨྲ་མཁན་ལ་འཕྱ་དགོད་བྱེད་པ་བཅས་ཀྱི་གཞོན་ནུའི་གཟུགས་བརྙན་
འཆར་བ་རེད། ངོ་མ། གཞོན་ནུ་ནི་ཎད་མེ་སི་སེ་ཡིན་པ་དེས་རྒན་རབས་རྣམས་རྨེག་
མེད་དུ་གཏོང་བ་དེ་ནི་དོན་དུ་རང་ཉིད་སོ་སོ་རྨེག་མེད་དུ་བཏང་བ་ཞིག་ཡིན་པར་བསམ་
གཞིག་གཏན་ནས་མི་བྱེད། དེ་ལྟར་གང་དེའི་འཕར་རྩ་རྒྱས་ཤིང་མཛུབ་ཚིགས་ཆག་གྲུམ་
དུ་ཕྱིན་པའི་འབྲས་བུར་ཕྱི་རབས་གཞོན་ནུས་དེ་ཉིད་རྨེག་མེད་དུ་གཏོང་བར་འགྱུར་རོ། །
དེ་ཡང་གཞོན་ནུ་ནི་དབང་པོ་ཡར་དར་ཡིན་པ་དང་། ན་སོ་རྒས་ན་དབང་པོ་མར་ལ་སྒྲིབ་
པར་འགྱུར་བས་སོ། །
ཁ་སེ་ཐོལ་རེག་ཁྲོམ་དུ་སླེབས་དུས། ཁོས་གཡོན་ལ་ཕྱོགས་ནས་གཞུང་ལམ་གསུམ་
འཕྲེད་བཅད་བཏང་རྗེས་གྷ་ཡ་ཋེ་སྤྲོ་སྐྱིད་ཁང་ལ་འབྱོར། སྒོ་ཕྱིར་ན་ཆུང་འཁྱམས་པོ་ཁྱུ་
གཅིག་ཡོད་པ་དེ་ཚོས་གུས་གུས་ཞུམ་ཞུམ་ངང་ཁོ་ལ་ལམ་ཞིག་བཤངས་པ་དང་། གཅིག་
གིས་གཅིག་ལ “ཕ་གི་ནི་ཁོང་རེད། ཕ་གི་ནི་ཐམ་ཁེང་རེད” ཅེས་བཤད་པ་ཁོས་ཐོས།
ནང་ལ་འཛུལ་རྗེས་གོས་ཁང་ལ་འགྲོ་སའི་ལམ་བར་དུ་ཁོ་སྤྲོ་སྐྱིད་ཁང་གི་དྲུང་ཡིག་
ལ་འཕྲད། གཞོན་ནུ་དེ་ལ་འདྲེན་བྱེད་རྣོན་པོ་ཟུང་གཅིག་དང་ངོ་གདོང་གྲུང་པོ་ཞིག་ཡོད།
དེས་ཁོ་དང་ལག་འཇུ་བྱེད་ཙམ་བྱས།
“ཐམ་ལགས་ཁྱེད་རང་ག་འདྲ་འདུག་གམ” ཞེས་ཁོས་དྲིས།
ཁེང་གིས “ཡག་ཐག་ཆོད” ཅེས་ལན་བཏབ།
གཏམ་དེ་རྫུན་ཡིན་པ་ཁོ་སོ་སོས་ཤེས་ལ། གལ་སྲིད་ཁོ་ལ་དབྱིན་སྒོར་གཅིག་ཡོད་ན་
ཁོས་ལམ་སང་ཚགས་ཤ་ལྷེབ་མཐུག་སྤུས་ལེགས་གཅིག་ཉོ་ངེས་རེད།
ཁོ་གོས་ཁང་ནས་ཐོན་ཡོང་རྗེས་ལས་རོགས་འཁྲིད་དེ་བར་ཤུར་བརྒྱུད་ནས་ཚོམས་
ཆེན་དབུས་ཀྱི་ཐག་རྒྱས་བསྐོར་བའི་བྷོག་སིང་འགྲན་སྟེགས་ཀྱི་ཕྱོགས་སུ་འགྲོ་དུས།
འཁྲབ་སྟོན་ལ་སྒུག་བཞིན་ཡོད་པའི་ལྟད་མོ་བས་ལམ་སང་དགའ་བསུ་དང་བསྔགས་
འབོད་ཀྱི་སྒྲ་ཡུག་ཅིག་བསྒྲགས། ཁོས་གཡས་གཡོན་གྱི་ལྟད་མོ་བར་གུས་ལན་སློག་ན་ཡང་
ངོ་ཤེས་པ་ཧ་ལམ་མེད་པར། ལྟད་མོ་བ་མང་ཆེ་བ་ནི་ཁོ་ལ་བྷོག་སིང་འགྲན་སྟེགས་ཐོག་
མཚན་སྙན་ཐེངས་དང་པོ་འཐོབ་དུས་ད་དུང་སྐྱེ་རྒྱུ་ཡིན་པའི་ཕྲུ་གུ་ཆུང་ཆུང་རེད། ཁོ་ཡང་
ཤ་དོད་པོས་སྟེགས་བུར་འཛེགས་པ་དང་། མགོ་བསྒུར་ཏེ་ཐག་པའི་འོག་ནས་ཁོ་རང་གི་
ཟུར་ཁུག་དེར་འཛུལ་ཏེ། ལྟེབས་བརྩེགས་རྒྱག་རྒྱུ་ཡོད་པའི་རྐུབ་སྟེགས་ཤིག་གི་སྟེང་དུ་
བསྡད། ཤན་འབྱེད་པ་འཇེག་བྷོལ་ཚུར་ཡོང་ནས་ཁོ་ལ་ལག་འཇུ་བྱེད་ཙམ་བྱས། བྷོལ་ནི་
ཕམ་ཉེས་བྱུང་ཟིན་པའི་བྷོག་སིང་མཁས་པ་ཞིག་ཡིན་པ་དེས་འགྲན་སྟེགས་སྟེང་དུ་འདྲེན་
གཙོ་མ་བྱས་པར་ལོ་བཅུ་ལྷག་ཕྱིན་ཟིན། ཁོང་ཤན་འབྱེད་པ་བྱེད་པར་ཡོང་བ་མཐོང་བས་
ཐམ་ཁེང་ཧ་ཅང་དགའ་པོ་བྱུང་བ་རེད། ཁོ་གཉིས་ཀ་རྒན་རབས་པ་ཡིན་པས། ཁོས་སྒྲིག་
འགལ་ཕྲན་བུ་བྱས་ནས་སན་དྷེལ་ལ་ཐལ་དྲགས་པ་ཕྲན་བུ་བྱེད་དུས། བྷོལ་གྱིས་མ་མཐོང་
བ་ལྟར་བྱེད་ངེས་ཡིན་པ་ཁོ་ཡིས་ཤེས།
ལང་ཚོས་དྲེགས་པའི་ལྗིད་ཚད་རིམ་པའི་བྷོག་སིང་བདམས་ཐོན་པ་གཅིག་རྗེས་
གཉིས་མཐུད་ངང་འགྲན་སྟེགས་ལ་འཛེགས་ཡོང་བ་དེ་ཚོ་ཤན་འབྱེད་པས་ལྟད་མོ་
བར་ངོ་སྤྲོད་བྱས་པ་དང་དུས་མཚུངས། ཁོ་ཚོས་འགྲན་སློང་བྱེད་ལུགས་ཀྱང་ཁོས་ཁྱབ་
བསྒྲགས་བྱས།
བྷོལ་གྱིས “སྟག་ཤར་བོ་རོན་ཐོ” ཞེས་དང་། “སེ་ནེ་བྱང་མ་བ་རེད། ཁོང་གིས་
དབྱིན་སྒོར་ལྔ་བཅུ་ཐོལ་པ་བསྣན་ནས་རྣམ་པར་རྒྱལ་མཁན་ལ་འགྲན་སློང་བྱེད་འདོད་
འདུག” ཅེས་ཁྱབ་བསྒྲགས་བྱས།
ལྟད་མོ་བས་བསྔགས་འབོད་བྱས་ཟིན་རྗེས། སན་དྷེལ་འགྲན་སྟེགས་ལ་འཛེགས་ཡོང་
ནས་ཁོ་རང་གི་ཟུར་ཁུག་དེར་བསྡད་ཚེ། ཡང་བསྐྱར་བསྔགས་འབོད་ཐེངས་གཅིག་བྱས།
ཐམ་ཁེང་གིས་མཚར་སྣང་ངང་ཁ་སྤྲོད་ཀྱི་སན་དྷེལ་ལ་ལྟ་བར་བྱེད་དེ། སྐར་མ་ཁ་ཤས་ཀྱི་
རྗེས་སུ་ཁོ་གཉིས་ཀྱིས་ཤི་འཛིང་རོ་འཛིང་བྱེད་དགོས་པ་དང་། ཤེད་ཤུགས་ཡོད་རྒུ་བཏོན་
ནས་ཕས་རྒོལ་རྨེག་མེད་དུ་གཏོང་དགོས་པ་རེད། འོན་ཏེ་སན་དྷེལ་གྱིས་ཀྱང་ཁོ་དང་འདྲ་
བར་བྷོག་སིང་གི་གོས་ཕྱིར་དོར་མ་དང་བལ་སྐུད་ཀྱི་འོག་འཇུག་གྱོན་ཡོད་སྟབས། ཁོས་ཅི་
ཡང་མ་རིག སན་དྷེལ་གྱི་ངོ་གདོང་རྫིག་ལ་མགོ་སྐྱེས་སེར་པོ་སུ་ལུ་ཡིན་ཞིང་། ཤ་རྒོད་རྒྱས་
པའི་མཇིང་པ་ཐང་ཆ་དོད་པོ་དེ་ལས་ཁོ་གཟུགས་སྟོབས་ཧ་ཅང་ཆེན་པོ་ཡོད་ངེས་ཡིན་པ་
མངོན་ཐུབ།
སྟག་ཤར་བོ་རོན་ཐོ་ཟུར་ཁུག་འདི་ནས་ཟུར་ཁུག་ཕ་གིར་ཕྱིན་ཏེ། འགྲན་སྟེགས་
སྟེང་གི་འདྲེན་པ་གཙོ་བོ་དང་ལག་པ་བཏང་རྗེས་མར་ལ་བབས། འགྲན་སློང་མུ་མཐུད་དེ་
བྱས་པ་དང་། འགྲན་སྟེགས་ལ་འཛེགས་ཡོང་མཁན་གཞོན་སྐྱེས་ཀྱི་གྲས་སུ་སྐད་གྲགས་
མེད་ན་ཡང་འདོད་པས་དེད་པའི་ན་གཞོན་ཡོད་པ་དེ་ཚོས་རང་ཉིད་ཀྱི་ཤེད་ཤུགས་དང་
འཇོན་ཐང་ལ་བརྟེན་ནས་རྣམ་པར་རྒྱལ་མཁན་དང་འགྲན་པ་ཡིན་ཞེས་ཚང་མའི་ཕྱོགས་
ལ་འབོད་པར་བྱེད། གལ་སྲིད་ཐམ་ཁེང་ལ་ཁ་གཏད་ཆོག་མཁན་མེད་པའི་ལོ་ཤས་གོང་
གི་རྫོགས་ལྡན་གྱི་དུས་སུ་ཡིན་ན། ཁོས་བྱེད་སྟངས་དེ་ལྟ་མཐོང་ཚེ་དགོད་ཀྱང་བྲོ་ལ་སྐྱུག་
མེར་ཡང་ལྡང་བར་སྲིད་མོད། ད་ཆ་ཁོ་དེ་གར་བསྡད་དེ་དབྱིངས་ལ་ཚུད་པ་བཞིན་དུ་ཁོའི་
བློ་ཡུལ་དུ་འཆར་བའི་གཞོན་ནུའི་འཁྲུལ་སྣང་འདོར་མི་ཐུབ། བྷོག་སིང་འགྲན་སྡུར་གྱི་
ནང་དུ་གཞོན་སྐྱེས་དེ་ཚོས་ཕས་རྒོལ་གནོན་རྐྱང་བྱེད་པ་དང་། འགྲན་སྟེགས་ཀྱི་འཁྲིས་
ནས་འཛེགས་ཡོང་སྟེ། སྐད་ཆེན་པོས་འགྲན་སློང་རང་བྱེད་ཅིང་། ཁོ་ཚོའི་མདུན་དུ་ཕམ་
མཁན་ནི་རྒན་རབས་ཁོ་ན་རེད། དེ་ཀུན་གྱིས་རྒན་རབས་ཀྱི་ལུས་སྟེང་ནས་ལེགས་འགྲུབ་
ཀྱི་ལམ་ལ་ཁོ་ན་འགྲོ་བ་རེད། དེ་ཚོས་རྒན་རབས་ཚོ་ཕམ་ཉེས་སུ་ཁོ་ན་བཏང་རྗེས། གནོན་
ཐབས་དང་ཁོགས་ཐབས་བྲལ་བའི་གསར་བུ་རྒྱུན་ཆད་མེད་པར་ཇེ་མང་དུ་ཐོན་པ་དང་
འཕྲད་དེ། རང་ཉིད་རྒས་ཤིང་འཁོགས་པར་གྱུར་ནས་རྒུད་ལམ་གཅིག་མཚུངས་ལ་འགྲོ་
ཞིང་། ཁོ་ཚོའི་ཡང་རྗེས་ཀྱི་རྫོགས་མེད་དུ་ཐོན་པ་དེ་ཚོ་ནི་ནམ་ཡང་གཞོན་སྐྱེས་ཡིན་པ་
སྟེ། གསར་དུ་སྐྱེས་པའི་ཕྲུ་གུ་དམར་འབྱར་དེ་ཚོ་སྟོབས་དང་ལྡན་པར་འཚར་ལོངས་བྱུང་
རྗེས། ཡང་བསྐྱར་ཁོ་ཚོའི་རྒན་རབས་ཚོ་ཕམ་ཉེས་སུ་གཏོང་བ་དང་དུས་མཚུངས་སུ། ཁོ་
ཚོའི་རྗེས་ནས་ཡང་བསྐྱར་གསར་དུ་སྐྱེས་པའི་ཕྲུ་གུ་དམར་འབྱར་དེ་བས་མང་བ་ཐོན་ཏེ།
ཡུན་ནས་ཡུན་དུ་གཞོན་སྐྱེས་ཀྱིས་རང་ཉིད་ཀྱི་བསམ་འདུན་མངོན་འགྱུར་ཡོང་ངེས་བྱས་
ཏེ། ནམ་ཡང་མི་ནུབ་པར་བྱེད་པ་རེད།
ཐམ་གྱིས་གསར་འགོད་པའི་སྡོད་སར་གཅིག་བལྟས་ནས། 《ལུས་རྩལ་པའི་ཚགས་
པར》གྱི་མོར་གྷན་དང《ཤན་འབྱེད་པའི་ཚགས་པར》གྱི་ཁོར་བྷེ་ཋེར་མགོ་བོ་ལྕོག་ཙམ་
བྱས་རྗེས། སན་དྷེལ་གྱི་ལས་རོགས་ཤིག་གིས་ཁོའི་མཛུབ་ཚིགས་ལ་དཀྲིས་པའི་ཐི་གུ་ཕྲ་
མོར་ཞིབ་བཤེར་ནན་པོ་བྱས་པ་མ་ཟད། མི་དེའི་ལྟ་ཞིབ་ནན་པོའི་འོག་ཏུ་ཁོས་ལག་པ་
བརྐྱངས་ནས་ཁོ་རང་གི་ལས་རོགས་སི་དྷེ་ས་ལེ་ཝན་དང་ཆར་ལེ་བྷད་ཚེས་ཁོ་ལ་ལག་
ཤུབས་གཡོགས་ནས་དམ་པོར་བསྡམས་པ་དང་དུས་མཚུངས་སུ། སན་དྷེལ་གྱི་ཟུར་དེར་
ཡང་ཐམ་གྱི་ལས་རོགས་ཤིག་གིས་དེ་མཚུངས་བྱེད་བཞིན་ཡོད། དེ་དུས་སན་དྷེལ་གྱིས་
དོར་མ་ཕུད་ཟིན་ནས་ཡར་ལངས་ཤིང་། ཁོའི་བལ་སྐུད་ཀྱི་འོག་འཇུག་ཀྱང་མགོ་ནས་ཕུད།
ཐམ་ཁེང་གིས་ལྟ་དུས་གཞོན་ནུའི་གཟུགས་བརྙན་ཞིབ་ཕྲ་མཐོང་བ་སྟེ། བྲང་ཞེང་ཆེ་ལ་ཤ་
རྒོད་རྒྱས་པ་དང་། ལུས་ཡོངས་ཀྱི་ཤ་རྒོད་ནི་ཟ་འོག་ལྟ་བུའི་ཤ་རྩི་དཀར་པོའི་འོག་ཏུ་དངོས་
པོ་གསོན་མ་ཞིག་གིས་འཁོར་འགུལ་བྱེད་པ་ལྟར་སྣང་ཞིང་། སྐྱེ་སྟོབས་ཀྱི་དཔལ་འབར་
བའི་ཚེ་སྲོག་གིས་ལུས་ཡོངས་ཁེངས། དེ་ནི་སྐྱེ་སྟོབས་རྒུད་མྱོང་མེད་པའི་ཚེ་སྲོག་ཡིན་པ་
དེ་ཀོ་དམག་འཐབ་རྒྱུན་རིང་ནང་ཟུག་གཟེར་གཏོང་བའི་བ་སྤུའི་བུ་ཁ་ནས་ཕྱིར་ཐོན་འགྲོ་
ཞིང་། གཞོན་ནུས་རིན་དོད་དེ་ལྟ་འཇལ་རྗེས་དེ་པ་ཡང་སྔོན་ཆད་ནང་བཞིན་གྱི་ན་གཞོན་
དེ་འདྲ་ཡོང་མི་སྲིད་པ་ཁོ་ཡིས་ཤེས།
ཁོ་གཉིས་ཉེ་བར་བཅར་བ་དང་། ཅོང་སྒྲ་གྲག་མ་ཉིད་དུ་ལས་རོགས་དེ་ཚོས་རྐུབ་
སྟེགས་ལྟེབས་བརྩེགས་བརྒྱབ་སྟེ་འགྲན་སྟེགས་ཀྱི་ཕྱི་རུ་ཐོན། ཁོ་གཉིས་ཀྱིས་ལག་འཇུ་
བྱས་རྗེས། ལམ་སང་བྷོག་སིང་འགྲན་པའི་ཕྱག་རྒྱ་བྱས། སན་དྷེལ་གྱིས་ནི་འཕྲལ་མ་ཉིད་
དུ་ངར་ལྕགས་དང་ལྡེམ་རྩིབ་ལས་གྲུབ་པའི་འཕྲུལ་ཆས་ཀྱི་ལྷུ་ལག་དང་འདྲ་བར། མྱུར་བ་
མྱུར་དུ་འཕྲུལ་གྱི་འཁོར་ལོ་བསྐོར་བར་བྱེད་ཅིང་། ཡུད་ཙམ་ཁུ་ཚུར་གཡོན་པས་ཐམ་གྱི་
མིག་ལ་གཞུ་བ་དང་། ཡུད་ཙམ་ཁུ་ཚུར་གཡས་པས་ཁོའི་རྩིབ་རུས་ལ་གཞུས་རྗེས། ཕས་
རྒོལ་གྱིས་ལན་སློག་པའི་ཁུ་ཚུར་ལ་གཡོལ་ཏེ། ཡང་ཤ་དོད་པོས་ཕྱིར་བཤིག་འཕྲལ་སླར་
རྔམ་སྟབས་ཀྱིས་མདུན་ལ་མཆོངས། ཁོའི་སྟངས་སྟབས་བདེ་ལྕག་ཧ་ཅང་འཁྱུག་ཅིང་ཡང་
ཤ་དོད་པོ་དེ་ནི་སྐྱེ་བོའི་མིག་འཁྲུལ་བར་བྱེད་པའི་འཁྲབ་སྟོན་ཞིག་ཡིན་པ་དེར་འགྲན་
ར་ཡོངས་ཀྱི་ལྟད་མོ་བས་བསྔགས་འབོད་བྱས། འོན་ཏེ་དེས་ཐམ་གྱི་མིག་འཁྲུལ་མེད། ཁོ་
ཞུགས་མྱོང་བའི་འགྲན་སྡུར་དང་ཁོ་ལ་འཕྲད་མྱོང་བའི་གཞོན་ནུ་དངོས་གནས་ཤིན་ཏུ་
མང་པོ་རེད། བྷོག་སིང་འགྲན་སྟངས་དེ་རིགས་ཇི་འདྲ་ཞིག་ཡིན་པ་ཁོས་ཤེས་ཏེ། ཤིན་ཏུ་
མྱུར་ཞིང་བདེ་ལྕག་འཁྱུག་པ་དེ་འདྲར་ཉེན་ཁ་མེད་པ་ཁོ་ཡིས་ཤེས། སན་དྷེལ་གྱིས་མགོ་
ཚུགས་མ་ཉིད་ནས་མྱུར་འཐབ་མྱུར་གཅོད་བྱེད་འདོད་པ་ཧ་ཅང་གསལ་པོ་ཡིན་པ་དེ་ནི་
ཚོད་དཔག་བྱེད་ཐུབ་པ་ཞིག་རེད།
གཞོན་སྐྱེས་ཀྱིས་དེ་འདྲ་རང་བྱེད་པ་སྟེ། རྔམས་སྟབས་ཀྱིས་ངར་རྒོད་ངོམ་པ་དང་།
དྲག་རྒོལ་དྲག་རྡུང་རང་བྱེད་ཅིང་། རང་ཉིད་ཀྱི་ལང་ཚོའི་དཔལ་ཡོན་ཟད་གྲོན་ཅི་དགར་
བཏང་སྟེ། དཔའ་རྔམས་ཆེ་བའི་སྟོབས་ཤུགས་འཛད་མེད་དང་རྣམ་པར་རྒྱལ་ངེས་ཀྱི་
བསམ་འདུན་ལ་བརྟེན་ནས་ཕས་རྒོལ་གནོན་པར་བྱེད།
སན་དྷེལ་གྱིས་འགྲོ་ལྡོག་རེས་མོས་དང་། ཡུད་ཙམ་འདི་ཕྱོགས་དང་ཡུད་ཙམ་ཕར་
ཕྱོགས་སུ་འགྲན་སྟེགས་ཧྲིལ་པོར་ཕར་མཆོངས་ཚུར་མཆོངས་བྱེད་པའི་གོམ་པ་བདེ་ལ་
འཚབ་འཚུབ་ཆེ་བ་ནི། ཤ་རྩི་གངས་ལྟར་དཀར་བ་དང་ཤ་ཚུགས་སྲ་མཁྲེགས་ལས་གྲུབ་
པའི་མི་ཡ་མཚན་ཅན་ཞིག་དང་འདྲའོ། །ཁོའི་ལུས་ཀྱིས་སྐྱེ་བོའི་མིག་འཁྲུལ་བར་བྱེད་
པའི་ཕར་རྒོལ་གྱི་དྲ་བ་ཞིག་གྲུབ་པར་བྱས་ཏེ། ཁ་རོག་ལ་བཅར་ཡོང་བ་དང་། ཕྱིར་མཆོང་
ཞིང་འཕུར་མདུང་བཞིན་དུ་བྱ་སྤྱོད་སྤེལ་མཚམས་སྐད་ཅིག་ཙམ་ཡང་མི་འཇོག་ཅིང་།
བྱ་སྤྱོད་བརྒྱ་སྟོང་མང་པོ་དེ་ཚོ་དམིགས་འབེན་གཅིག་ལ་གཏད་ཡོད་པ་དེ་ནི་ཐམ་ཁེང་
རྩ་མེད་དུ་གཏོང་རྒྱུ་དེ་ཡིན་ཏེ། ཁོ་རླུང་རྟ་འཕར་སླེབས་ཡོང་བར་ཐམ་ཁེང་གིས་གེགས་
བྱེད་པས་སོ། །འོན་ཏེ་ཐམ་ཁེང་གིས་ནི་ངང་རྒྱུད་རིང་པོས་བཟོད་བསྲན་བྱེད་བཞིན་ཡོད།
ཁོས་ཇི་ལྟར་བྱེད་དགོས་པ་ཤེས་ཏེ། ཁོ་སོ་སོ་གཞོན་སྐྱེས་མིན་ན་ཡང་གཞོན་སྐྱེས་ལ་རྒྱུས་
མངའ་ཆེ། ཁོའི་ཡིད་ལ་ཕས་རྒོལ་གྱི་སྟོབས་ཤུགས་ཁག་ཅིག་མ་འཛད་ཀྱི་བར་དུ་བྱ་ཐབས་
མེད་སྙམ་པར་བརྟེན། ཁོས་ཕག་ནས་གྱོད་དགོད་ཅིག་བགད་དེ་རྐང་བཙུགས་ནས་མགོ་
སྒུར་ཙམ་བྱས་པས། ཁུ་ཚུར་ཤུགས་ཆེན་གཅིག་འཁེལ་བ་དེ་ནི་བྱ་ཐབས་གདུག་རྩུབ་ཅན་
ཞིག་ཡིན་ན་ཡང་། བྷོག་སིང་འགྲན་སྡུར་གྱི་འགྲོ་ལུགས་དང་མཐུན་པ་ཞིག་རེད། དེ་ཡང་
མི་གང་ཞིག་གིས་རང་གི་མཛུབ་ཚིགས་བསྲུང་དགོས་ངེས་ཡིན་པར་བརྟེན། གལ་སྲིད་
དེ་པས་ཕས་རྒོལ་གྱི་སྤྱི་གཙུག་ལ་ངེས་པར་དུ་གཞུ་བསམས་ན་དེ་ནི་རང་སྡུག་རང་གིས་
ཉོས་པ་ཞིག་རང་ངོ་། །མ་གཞི་བྱས་ན་ཁེང་གིས་མགོ་དེ་བས་དམའ་ཙམ་སྒུར་ནས་གཡོལ་
ཏེ། ཁུ་ཚུར་དེ་མ་འཁེལ་བ་བྱས་ནས་དེས་མི་ལ་གནོད་འཚེ་སྤུ་ཙམ་ཡང་མ་བཏང་བ་བྱས་
ཆོག་རུང་། དེ་སྔའི་འགྲན་སྡུར་ཞིག་ལ་བཙན་རྒོད་ཝེལ་ཤེའི་མགོ་སྟེང་དུ་རང་ཉིད་ཀྱི
མཛུབ་ཚིགས་ཐེངས་དང་པོར་ཇི་ལྟར་ཆག་ཚུལ་དེ་ཁོས་དྲན། ད་ཆ་ཁོས་རྒྱལ་ཁ་འཐོབ་ན་
བསམས་པ་ཙམ་རེད། མགོ་བོ་དེ་འདྲ་ཞིག་སྒུར་བ་དེས་སན་དྷེལ་གྱི་མཛུབ་ཚིགས་གཅིག་
ཆག་པའི་རིན་དོད་འཇལ་དགོས་བྱུང་ན་ཡང་། མིག་སྔར་སན་དྷེལ་གྱིས་སྣང་བར་འཇོག་
བགྱི་མ་རེད། ཐེངས་འདིའི་འགྲན་སྡུར་ནང་ཁོས་སེམས་འཛིན་སྤུ་ཙམ་ཡང་མེད་པར་
མུ་མཐུད་དེ་ཤེད་ཤུགས་ཡོད་རྒུས་གཞུ་བགྱི་རེད། འོན་ཏེ་སླད་མར་ཁོས་བྷོག་སིང་འགྲན་
སྟེགས་སུ་འགྲན་ཐེངས་མང་པོ་བྱས་རྗེས། ཁོ་ལ་ཤུགས་རྐྱེན་འཕོག་མགོ་ཚུགས་དུས།
མཛུབ་ཚིགས་དེ་ལ་ཁོ་ཕངས་སེམས་སྐྱེས་ནས། ཐམ་ཁེང་གི་མགོ་སྟེང་དུ་མཛུབ་ཚིགས་
ཇི་ལྟར་ཆག་ཚུལ་ཕྱིར་དྲན་བྱེད་པར་འགྱུར་རོ། །
འཛིང་སྐོར་དང་པོ་དེ་སན་དྷེལ་གྱིས་གང་བཤད་ཡིན་ཏེ། ཁོའི་རླུང་འཁོར་འཚུབ་
འདྲའི་དྲག་རྒོལ་ལ་འགྲན་ར་ཡོངས་ཀྱི་བསྔགས་འབོད་ཐོབ། ཁོའི་རི་འགུལ་མཚོ་སྐྱོམ་ལྟ་
བུའི་བྷོག་རྩལ་གྱིས་ཐམ་མནན་པ་དང་། ཐམ་གྱིས་ནི་ཅི་ཡང་རྩལ་འདོན་བྱས་མེད། ཁོས་
ཁུ་ཚུར་གཅིག་ཀྱང་ལན་མ་སློག་པར་འགེབས་སྲུང་དང་། བཀག་འགོག་དང་། གཟུར་
ཐབས་ཁོ་ན་བྱེད་པའམ། ཡང་ན་འཁྱུད་འཛིང་བྱས་ནས་རྡེག་རྡུང་དྲག་པོ་མ་འཁེལ་བ་
བྱས། སྐབས་རེར་ཁོས་ཁུ་ཚུར་གཞུ་ཁུལ་གྱིས་མགོ་བོ་དཀྲུགས་ཙམ་བྱས་རྗེས། ཁོབ་ཤིག་
ཤིག་ངང་ཕར་སྐོར་ཚུར་སྐོར་བྱེད་པ་ལས་ཕར་མཆོངས་ཚུར་མཆོངས་བྱེད་མྱོང་མེད་ལ་
ལུས་ཟུངས་འཕྲོ་བརླག་ལ་ཕྲ་མོ་ཙམ་ཡང་གཏོང་མྱོང་མེད། སན་དྷེལ་གྱི་གཞོན་ནུའི་ངར་
རྒོད་ཟད་པར་གྱུར་རྗེས། བགྲེས་སོང་བག་ཡོད་ཅན་དེས་གཞི་ནས་ལན་སློག་ཕོད་པར་
འགྱུར་རོ། །ཁེང་གི་བྱེད་སྟངས་ཡོངས་རྫོགས་ཁོབ་ཤིག་ཤིག་དང་། རེངས་པོ་འགྱུར་མེད་
ཡིན་པ་དང་། ཁོའི་མིག་ལྤགས་གཉིས་པོ་ཤིན་ཏུ་མཐུག་ཅིང་། མིག་གཡོ་བ་ཤིན་ཏུ་དལ་བ་
དེས་ཁོ་ནི་གཉིད་སད་ལ་མ་སད་དང་ཅི་བྱ་གཏོལ་མེད་ལྟ་བུར་སྣང་། འོན་ཏེ་ཁོའི་མིག་དེ་
ཟུང་ནི་མ་ལུས་ཀུན་རིག་ཅན་ཡིན་ཞིང་། ལོ་ངོ་ཉི་ཤུ་ལྷག་ཙམ་གྱི་བྷོག་སིང་འགྲན་སྡུར་གྱི་
འཚོ་བའི་ནང་དུ་ཁོའི་མིག་ལ་སྔ་ས་ནས་སྦྱོང་བརྡར་ཐེབས་ཡོད་པ་དང་། ཕས་རྒོལ་གྱི་ཁུ་
ཚུར་མིག་ལ་གཞུས་ཡོང་རུང་དེ་གཉིས་བཙུམས་ཙམ་ཡང་མི་བྱེད་ལ། ཞི་ལྷོད་ངང་ཁུ་ཚུར་
གྱི་བར་ཐག་རིང་ཐུང་དཔག་པར་ནུས།
འཛིང་སྐོར་དང་པོ་མཇུག་སྒྲིལ་ནས་ངལ་གསོ་སྐར་མ་གཅིག་རྒྱག་དུས། ཁོས་
ཁོ་རང་གི་ཟུར་ཁུག་དེར་རྐང་པ་གཉིས་བརྐྱངས་ཏེ་བསྡད་ཅིང་། ལག་ངར་གཉིས་པོ་
གཞོགས་གཉིས་ཀྱི་ཐག་པར་ཁེན། ལས་རོགས་ཚོས་ཨ་ཅོར་གཡབ་པའི་མཁའ་རླུང་ཁོས་
རྔུབ་དུས། ཁོའི་བྲང་ཁོག་འཕར་འཇགས་ཤུགས་ཆེན་བྱེད་པ་མཐོང་ཐུབ། ཁོས་མིག་
བཙུམས་པ་ན་འགྲན་སྟེགས་ཀྱི་ཕྱི་ནས། “ཐམ་ཁྱོད་ཀྱིས་མི་འཛིང་བ་ཅི་ཡིན” ཞེས་
འབོད་པ་ཁོས་ཐོས་ལ། མི་ཧ་ཅང་མང་པོས “ཁྱོད་ཁོ་ལ་སྐྲག་བགྱི་མ་རེད། ཨེ་རེད” ཅེས་
འབོད་པར་བྱེད།
མདུན་གྲལ་དུ་བསྡད་པའི་མི་ཞིག་གིས“ཁོང་གི་ཤ་རྒོད་མཁྲེགས་པོ་ཆགས་པ་རེད་
ཅེས་དང་། “ཁོང་གིས་མགྱོགས་པོ་འགུལ་ཐུབ་བགྱི་མ་རེད། གལ་སྲིད་སན་དྷེལ་ཕམ་ན་
ངས་རྒྱན་དངུལ་ཉིས་འགྱུར་འཇལ་ཆོག དབྱིན་སྒོར་ལྟར་བརྩིས་ཆོག” ཅེས་དཔྱད་གླེང་
དེ་ལྟར་བྱེད་པ་ཁོས་ཐོས།
ཅོང་སྒྲ་གྲག་མ་ཉིད་དུ་གཉིས་ཀ་རང་སོ་སོའི་ཟུར་ཁུག་ནས་མདུན་ལ་ཕྱིན། སན་
དྷེལ་གྱིས་འཚབ་འཚུབ་ངང་འགྲན་སྟེགས་ཧྲིལ་པོའི་བཞི་ཆ་གསུམ་ལ་རྒྱུགས་པ་དང་།
ཐམ་གྱིས་ནི་འགྲོ་རྒྱུ་ཅི་ཉུང་ཉུང་ཡོང་རེ་བྱེད་པ་དེ་ནི་ཁོའི་ལུས་ཟུངས་གྲོན་ཆུང་བྱེད་
སྟངས་དང་ཡོངས་སུ་མཐུན་པ་ཞིག་རེད། ཁོས་སྦྱོང་བརྡར་ཡག་པོ་བྱུང་མེད་ལ། གྲོད་ཁོག་
ཀྱང་རྒྱགས་མེད་པས་གོམ་པ་རེ་རེ་བཞིན་གལ་ཤིན་ཏུ་ཆེན་པོར་གྱུར་ཡོད། དེ་མིན་ཁོས་
བྷོག་སིང་འགྲན་ར་བར་ལ་གོམ་པ་དབྱིན་ལེ་གཉིས་བརྒྱབ་པ་རེད། འཛིང་སྐོར་དེ་ཡང་
འཛིང་སྐོར་དང་པོ་དང་འདྲ་བར་སན་དྷེལ་གྱིས་སྔར་བཞིན་དྲག་རྒོལ་རླུང་འཁོར་འཚུབ་
འདྲ་བྱས་པ་དང་། ལྟད་མོ་བས་ཐམ་ཁེང་ལ་མི་གཞུ་བ་ཅི་ཡིན་ཞེས་བཀར་བཏགས་གཏོང་
བར་བྱེད། ཁོས་ཕན་ཆོད་མེད་པའི་ཁུ་ཚུར་ཁ་ཤས་དལ་བུར་འཕྱར་ནས་རྒོལ་ཁུལ་བྱེད་
པ་ཕུད། བཀག་འགོག་དང་། ནར་འགྱངས་དང་། འཁྱུད་འཛིང་བཅས་ཀྱི་བྱ་ཐབས་ཁོ་ན་
བཟུང་། སན་དྷེལ་གྱིས་མྱུར་འཐབ་མྱུར་གཅོད་བྱེད་བསམས་ན་ཡང་ཐམ་ནི་ཤིན་ཏུ་སྤྱང་
བ་དེས་སན་དྷེལ་གྱི་འདོད་པར་བསྟུན་པར་མི་འདོད་དོ། །ཁོས་གད་མོ་འཚེར་ཙམ་བྱས་པ་
ན། བྷོག་སིང་འགྲན་སྟེགས་སུ་རྨས་སྐྱོན་ཕོག་པའི་ངོ་གདོང་དེ་ལས་རྟོག་འདང་དང་ཡིད་
སྐྱོ་སྤྲོ་ལངས་ཀྱི་ཉམས་ཤིག་མངོན་ཞིང་། བགྲེས་སོང་ཁོ་ནར་མངའ་བའི་བག་ཡོད་རྒྱུན་
བསྐྱངས་ཏེ་དངོས་ཤུགས་ཚགས་ཉར་བྱས། སན་དྷེལ་ནི་གཞོན་སྐྱེས་ཡིན་པ་དེས་ལང་
ཚོས་དྲེགས་པའི་ཉམས་ཀྱི་ཐོག་ནས་སྟོབས་ཤུགས་འཕྲོ་བརླག་གཏོང་བར་བྱེད། ཐམ་ནི་
བྷོག་སིང་འགྲན་སྟེགས་སྟེང་གི་དཔའ་རྒོད་བྱང་མ་ཞིག་ཡིན་པ་དེ་ལ་དམག་འཐབ་རྒྱུན་
རིང་གི་དཀའ་སྡུག་ཁྲོད་ནས་བློ་གྲོས་རྙེད་ཅིང་། ཁོས་བློ་མིག་དྭངས་གསལ་གྱི་སྒོ་ནས་
ཕས་རྒོལ་ལ་འབྲུ་ཚུགས་སུ་ལྟ་བར་བྱེད་ལ། སན་དྷེལ་གྱི་ངར་རྒོད་ཟད་རྒྱུ་བསྒུག་པར་བྱེད།
ལྟད་མོ་བ་མང་ཆེ་བའི་སྣང་ངོར་ཐམ་ལ་རེ་བ་སྤུ་ཙམ་ཡང་མེད་པ་བཟོས་ཟིན་པ་འདྲ་སྟེ།
ཁོ་ཚོས་སན་དྷེལ་གྱི་སྟེང་དུ་གསུམ་སྡུར་གཅིག་གི་རྒྱན་དངུལ་འཇོག་འདོད་བྱེད། འོན་ཏེ
མི་གྲུང་པོ་ཁ་ཤས་ཀྱང་ཡོད་པ་དེ་ཚོ་ཐམ་གྱི་སྔར་སོང་ལ་རྒྱུས་མངའ་ཡོད་པར་བརྟེན། ཁོ་
ཚོས་ནི་དངུལ་འཐོབ་སླ་བར་འདོད་པའི་འགྲན་སློང་དང་ལེན་བྱས།
འཛིང་སྐོར་གསུམ་པ་མགོ་ཚུགས་ཀྱང་སྔར་བཞིན་ཕྱོགས་གཅིག་ཁོ་ན་རྒྱལ་ཏེ།
སན་དྷེལ་གྱིས་སྔར་བཞིན་རང་འགུལ་དབང་ཆ་ཡོངས་རྫོགས་བཟུང་ནས་དྲག་རྡུང་ཅི་
ཐུབ་བྱས། སྐར་མ་ཕྱེད་ཀ་སོང་རྗེས། སན་དྷེལ་གྱིས་རང་ལ་ཡིད་ཆེས་ཆེ་ཐལ་དྲགས་རྐྱེན་
ནོར་འཛོལ་ཞིག་ཤོར་བ་དང་། སྐད་ཅིག་ཉིད་དེར་ཐམ་གྱི་མིག་དང་ལག་པ་སླེབས་མཉམ་
གྱིས། ཁོའི་མིག་ཟུང་ལས་འོད་འཚེར་ཞིང་། ལག་པ་གཡས་པས་གློག་དམར་འཁྱུག་པ་
ལྟར་གཞུས། དེ་ནི་ཁོས་ངོ་མ་གཞུ་ཐེངས་དང་པོ་དེ་ཡིན་པ་སྟེ། ལྕགས་ཀྱུའི་དབྱིབས་ཀྱི་
ཁུ་ཚུར་ཞིག་སྤྱད་དེ། ལག་ངར་གཞུ་དབྱིབས་སུ་གཅུས་ནས་ཁུ་ཚུར་བསྒྲིལ་ཤུགས་ཆེ་
རུ་བཏང་བ་དང་དུས་མཚུངས། ལུས་ཕྱེད་ཀྱི་ལྗིད་ཚད་ཡོངས་རྫོགས་སྐོར་རྒྱག་གིས་ཁུ་
ཚུར་གྱི་སྟེང་དུ་མནན། དེ་ནི་གཉིད་མཐུག་པོ་ཁུག་པའི་སེང་གེ་ཞིག་གིས་གློ་བུར་དུ་གློག་
དམར་འཁྱུག་པ་ལྟར་སྡེར་མོ་གཅིག་བརྐྱངས་པ་དང་འདྲའོ། །ཁུ་ཚུར་དེ་སན་དྷེལ་གྱི་མ་
ལེའི་འཁྲིས་སུ་འཁེལ་མ་ཉིད་ལ་ཤ་བཅད་པའི་གླང་ཞིག་ལྟར་འགྱེལ་བ་དང་། ལྟད་མོ་བ་
ཚང་མ་དབུགས་འགག་པ་བཞིན་དུ་ཤབ་ཤུབ་ངང་གུས་ཤིང་སྐྲག་པའི་བསྔགས་འབོད་
ཅིག་བྱས། མི་དེའི་ཤ་རྒོད་མཁྲེགས་པོ་ཆགས་མྱོང་མེད་པ་དེས་ཁུ་ཚུར་ལྕགས་ཀྱི་ཐོ་ཆེན་
ལྟ་བུ་གཞུ་ཐུབ་བགྱི་ཡོད།
སན་དྷེལ་སྐྲག་ཐག་ཆོད། ཁོས་ཨ་སློག་ཅིག་བརྒྱབ་ནས་ཡར་ལངས་རྩིས་བྱས་པ་ན།
ཁོའི་ལས་རོགས་ཀྱིས་སྐད་ཆེན་པོས་ཁོ་ལངས་སུ་མ་བཅུག་པར་གྲངས་ཀ་བརྩི་རྒྱུ་བསྒུག་
ཏུ་བཅུག ཁོས་པུས་མོ་གཅིག་བཙུགས་ནས་ལངས་རྩིས་བྱས་ན་ཡང་སྔར་བཞིན་བསྒུགས།
དེ་དུས་ཤན་འབྱེད་པས་ཁོ་ལ་ལྟ་ཞིབ་བྱེད་ཀྱིན་སྐད་ཆེན་པོས་ཁོའི་རྣ་བར་གཏད་དེ་གྲངས་
ཀ་བརྩི་བཞིན་ཡོད། གྲངས་ཀ་དགུ་ལ་སླེབས་དུས། ཁོ་ཡར་ལངས་ནས་དམག་འཐབ་ཀྱི་
ཕྱག་རྒྱ་ཞིག་བྱས། དེ་དུས་ཁོ་ལ་ཁ་གཏད་འཇལ་བཞིན་པའི་ཐམ་ཁེང་འགྱོད་པ་དབང་
མེད་དུ་སྐྱེས་ཏེ། ཁུ་ཚུར་དེ་སན་དྷེལ་གྱི་མ་ལེའི་རྩེ་དང་ཚུན་གང་གིས་ཉེ་བར་འཁེལ་ཡོད་
ན་ཏག་ཏག་རེད། དེ་ལྟར་ཁོས་སན་དྷེལ་དྲན་མེད་དུ་བརྒྱལ་བ་བཟོ་ཐུབ་ལ། ཁོ་རང་གིས་
དབྱིན་སྒོར་སུམ་ཅུ་དེ་འཁྱེར་ནས་བཟའ་མོ་དང་ཕྲུ་གུའི་སར་ལོག་ཆོག་བགྱི་རེད།
འཛིང་སྐོར་དེ་གཏན་འབེབས་ཀྱི་སྐར་མ་གསུམ་མ་རྫོགས་བར་འཛིངས་རྗེས། སན་
དྷེལ་གྱིས་གཞི་ནས་ཕས་རྒོལ་ལ་བརྩི་བཀུར་ཐེངས་དང་པོ་བྱས་ན་ཡང་། ཐམ་གྱི་བྱེད་
སྟངས་ནི་སྔར་བཞིན་ཤིན་ཏུ་འགོར་ཞིང་། མིག་ནི་སྔར་བཞིན་གཉིད་ཀྱིས་འཐིབས་པ་
ལྟར་དུ་སྣང་། ཐམ་ཁེང་གི་ལས་རོགས་ཚོ་ཐག་པའི་ཕྱི་རུ་ཙོག་པུར་བྱས་ཏེ་འཛེགས་ཡོང་
རྩིས་བྱེད་པ་ཁོས་མཐོང་བ་དང་འཛིང་སྐོར་དེ་ཚར་གྲབས་ཡོད་པ་ཚོར་ཏེ། དམག་འཐབ་དེ་
ཁོ་རང་གི་ཟུར་ཁུག་དེའི་ཕྱོགས་སུ་དྲངས། ཅོང་སྒྲ་གྲག་མ་ཉིད་ལ་ཁོ་ལམ་སང་ཁོ་རང་གི་
རྐུབ་སྟེགས་དེའི་སྟེང་དུ་བསྡད་པ་དང་། སན་དྷེལ་གྱིས་ནི་གྲུ་བཞི་ཁ་གང་མ་དེའི་གཏད་
ཟུར་ཐིག་ཆ་ཚང་ཕྱིན་ནས་ཁོ་རང་གི་ཟུར་ཁུག་དེར་ལོག་རྒྱུར་ཟད། དེ་ནི་དོན་ཆུང་ཞིག་
ཡིན་མོད། དོན་ཆུང་མང་པོ་བསགས་ནས་དོན་ཆེན་ཞིག་ལ་འགྱུར་བགྱི་རེད། སན་དྷེལ་
གྱིས་གོམ་པ་མང་བ་སྤོས་ནས་ལུས་ཟུངས་མང་པོ་ཟད་གྲོན་དུ་མི་གཏོང་ཀ་མེད་ཡིན་པ་མ་
ཟད། ཤིན་ཏུ་ནས་གཙེགས་ཆེ་བའི་སྐར་མ་གཅིག་པུ་དེ་ནས་ངལ་གསོའི་དུས་ཚོད་ཁག་
ཅིག་འཕྲོ་བརླག་ཕྱིན། འཛིང་སྐོར་རེ་རེ་མགོ་ཚུགས་རིམ་བཞིན་དུ་ཐམ་ཁེང་གིས་ཁོ་རང་
གི་ཟུར་ཁུག་དེ་ནས་ཁོབ་ཤིག་ཤིག་ངང་ཡོང་ནས། ཕས་རྒོལ་གྱིས་ལམ་ཐག་ཆེས་རིང་བ་
འགྲོ་དགོས་པ་བཟོ་བ་དང་། འཛིང་སྐོར་རེ་རེ་མཇུག་སྒྲིལ་ཁར་ཐམ་གྱིས་དམག་འཐབ་དེ་
ཁོ་རང་གི་ཟུར་ཁུག་དེའི་ཕྱོགས་སུ་ཁོ་ན་འདྲེན་པར་བྱེད་ཅིང་། དེ་ལྟར་ཁོ་སོ་སོ་ལམ་སང་
བསྡད་ཆོག་ཡོང་བགྱི་ཡོད།
དེ་རྗེས་ཀྱི་འཛིང་སྐོར་གཉིས་ནང་ཐམ་ཁེང་གིས་ལུས་ཟུངས་སྤྱོད་མཁས་ཁོ་ན་བྱས་
པ་དང་། སན་དྷེལ་གྱིས་ནི་འཕྲོ་བརླག་གཏོང་ཅི་ཐུབ་བྱས། སན་དྷེལ་གྱི་མྱུར་འཐབ་མྱུར་
གཅོད་ཡོང་རེའི་རྒོལ་སྟངས་ཀྱི་ཁུ་ཚུར་ཆར་ཐིགས་དང་འདྲ་བ་དེ་ཚོ་མང་ཆེ་བ་ཐམ་ལ་
འཁེལ་བས་ཁོ་ཤིན་ཏུ་ནས་མ་བདེ་བ་བཟོས། འོན་ཏེ་ཐམ་གྱིས་ཁོ་རང་གི་འགོར་འགྱངས་
འཐབ་ཇུས་ཨུ་ཚུགས་ཚ་པོ་དེ་རྒྱུན་འཁྱོངས་བྱས་ཏེ། ན་གཞོན་ངང་ཐུང་འཚབ་འཚུབ་
ཅན་དེ་ཚོས་ཇི་ལྟར་བསྐུལ་ཡང་ཁ་ཡ་མ་བྱས། རྗེས་སུ་འཛིང་སྐོར་དྲུག་པར་སན་དྷེལ་
གྱིས་སླར་ཡང་ཧོལ་རྒྱུགས་ཐེངས་གཅིག་ཤོར་བ་དང་། ཐམ་གྱི་འཇིགས་རུང་ཁུ་ཚུར་
གཡས་པ་དེ་སླར་ཡང་གློག་དམར་འཁྱུག་པ་བཞིན་དུ་ཁོའི་མ་ལེར་འཁེལ་བ་དང་། ཤན་
འབྱེད་པས་གྲངས་ཀ་དགུ་བར་བགྲང་རྗེས་སན་དྷེལ་གཞི་ནས་ལངས།
འཛིང་སྐོར་བདུན་པར་སླེབས་དུས། སན་དྷེལ་གྱི་ཁྱད་འཕགས་ཟད་ནས་རང་སེམས་
རྣལ་ལ་བབས་ཏེ། ཁོའི་ཚེ་ཐོག་དེ་ལ་འཕྲད་པའི་འགྲན་སྡུར་དཀའ་ཚེགས་ཆེ་ཤོས་དེར་ཁ་
གཏད་འཇལ་མགོ་ཚུགས། ཐམ་ཁེང་ནི་སྤོར་ཏོ་ཞིག་ཡིན་ན་ཡང་ཁོ་ལ་འཕྲད་མྱོང་བའི་
སྤོར་ཏོ་དེ་ཚོ་ལས་ཆེས་གྱོང་བ་ཡོད་ཅིང་། སྤོར་ཏོ་འདིའི་རང་ཚོད་འཛིན་ནུས་རྒུད་མྱོང་
མེད་པ་དང་། ཁོའི་འགོག་སྲུང་བྱ་ནུས་ཤིན་ཏུ་ཆེ་ལ། དེའི་ཁུ་ཚུར་ནི་དབྱུག་པ་ཚིགས་ཅན་
ཞིག་དང་འདྲ་བ་མ་ཟད། ཁོའི་ཁུ་ཚུར་གཉིས་ཀས་མི་བསྒྲིལ་ཐུབ། འོན་ཏེ་ཐམ་ཁེང་གིས
སྔར་བཞིན་གཞུས་གཞུས་པ་བྱེད་མི་ཕོད། འཕྲོ་བརླག་ཤོར་བའི་མཛུབ་ཚིགས་དེ་ཚོ་ཁོས་
བརྗེད་མྱོང་གཏན་ནས་མེད། གལ་སྲིད་ཁོའི་མཛུབ་ཚིགས་ཀྱིས་རྒྱབ་སྐྱོར་མཐའ་གཅིག་
ཏུ་བྱེད་ཐུབ་ན། ཁོས་གཞུས་ཚད་འཁེལ་བ་བྱེད་དགོས་པ་ཤེས། ཁོ་རང་ཉིད་ཀྱི་ཟུར་ཁུག་
དེར་བསྡད་ནས་ཕས་རྒོལ་ལ་ལྟ་དུས། ཁོའི་ཡིད་ངོར་གློ་བུར་དུ་བསམ་ཚུལ་ཞིག་འཆར་བ་
སྟེ། གལ་སྲིད་ཁོའི་བློ་གྲོས་དང་སན་དྷེལ་གྱི་ལང་ཚོ་གཉིས་ཆིག་སྒྲིལ་བྱེད་ཐུབ་ན། འཇིག་
རྟེན་སྐད་ཀྱིས་ཆོད་པའི་ལྗིད་ཚད་རིམ་པའི་ལེགས་སྐྱེས་བདམས་ཐོན་པ་ཞིག་ལ་འགྱུར་
བགྱི་རེད། འོན་ཏེ་དཀའ་གནད་ཀྱང་དེར་ཐུག་པ་ཡིན་པས་ན། སན་དྷེལ་ནི་འཛམ་གླིང་
བདམས་ཐོན་པ་ཞིག་ལ་རྩ་བ་ནས་འགྱུར་མི་སྲིད། ཁོ་ལ་བློ་གྲོས་མེད་པ་དང་། བློ་གྲོས་དང་
ལྡན་པར་བྱེད་ཐབས་འབའ་ཞིག་ནི་ལང་ཚོས་ཉོ་དགོས་པ་དེ་རེད། ཁོ་ལ་བློ་གྲོས་དང་ལྡན་
པར་གྱུར་དུས། ཁོའི་ལང་ཚོ་ཡང་སྟོང་ཟད་ལ་ཕྱིན་ཚར་བ་རེད།
ཐམ་ཁེང་གིས་ཁོ་རང་གིས་ཤེས་པའི་ཐབས་བཟང་ཡོད་རྒུ་སྤྱད་པ་དང་། ཁོས་འཁྱུད་
འཛིང་གི་གོ་སྐབས་གཅིག་ཀྱང་གློད་མྱོང་མེད་ཅིང་། འཁྱུད་འཛིང་བྱེད་རིམ་བཞིན་དུ་
ཁོས་ཕྲག་པས་ཕས་རྒོལ་གྱི་རྩིབ་རུས་ལ་དྲག་རྡེབ་བྱས། བྷོག་སིང་རིགས་པའི་གཞུང་
ལུགས་ལྟར་ན། ཕྲག་པས་གནོད་སྐྱོན་བཟོ་ཚད་དེ་ཁུ་ཚུར་དང་གཅིག་པ་ཡིན་ན་ཡང་
ལུས་ཟུངས་ཟད་ཚད་ཆེས་ཆུང་བ་མ་ཟད། འཁྱུད་འཛིང་བྱས་མ་ཉིད་དུ་ཐམ་གྱིས་རང་གི་
ལྗིད་ཚད་ཕས་རྒོལ་གྱི་ལུས་ལ་མནན་ནས་མ་གློད་པར་ཤན་འབྱེད་པ་ཡོང་ནས་ཁ་ཕྲལ་
དགོས་པ་བཟོ་ཞིང་། ངལ་གསོ་མི་ཤེས་པའི་སན་དྷེལ་གྱིས་ནི་ད་དུང་ཤན་འབྱེད་པར་ཁ་
ཕྲལ་རོགས་བྱེད་པ་རེད། ཁོས་ལག་ངར་དཔའ་རྔམ་ཅན་འཕུར་མ་ལྡིང་དེ་གཉིས་དང་དལ་
མེད་དུ་འགུལ་བའི་ཤ་རྒོད་སྤྱོད་པར་དབང་མེད་དུ་ཐལ། ཕས་རྒོལ་གྱིས་མཆོངས་ཡོང་
རིམ་བཞིན་དུ་ཕྲག་པས་ཁོའི་རྩིབ་འོག་ཏུ་བཀར་བ་དང་། ཁོའི་ཕྲག་པ་གཡོན་པར་མགོ་བོ་
ཁེན་དུས། སན་དྷེལ་གྱིས་སྒལ་རྒྱབ་ནས་ཁུ་ཚུར་གཡས་པ་འཕྱར་ཏེ་འབུར་དུ་ཐོན་པའི་
གདོང་དེ་ལ་གཞུ་བར་བྱེད། གཞུ་སྟངས་དེ་ངོ་མཚར་ཤིན་ཏུ་ནས་ཆེ་བ་དེར་ལྟད་མོ་བས་
ཡིད་རང་ཧ་ཅང་ཆེན་པོ་བྱེད་ན་ཡང་དེ་ལ་ཉེན་ཁ་མེད་པར་བརྟེན། དེ་ནི་ལུས་ཟུངས་
འཕྲོ་བརླག་བཏང་བར་བརྩི་རྒྱུ་རང་ལགས། འོན་ཏེ་སན་དྷེལ་གྱིས་དུབ་མདོག་མི་བྱེད་
ལ། ཚོད་འཛིན་ཡང་མི་ཤེས་ཤིང་། ཐམ་གྱིས་ནི་གད་མོ་དགོད་བཞིན་དཔའ་ངར་ཆེན་པོས་
སྡུག་སྒོམ་བྱས།
རྗེས་སུ་སན་དྷེལ་གྱིས་ཁུ་ཚུར་གཡས་པས་ཐམ་གྱི་ལུས་ལ་རྔམས་གཞུ་བྱེད་པའི་བྷོག་
སིང་འགྲན་སྟངས་ཤིག་སྤྱད་པས། ཐམ་ལ་རྡེག་རྡུང་ཚ་ཐག་ཆོད་འཁེལ་བ་ལྟར་སྣང་མོད།
ཁུ་ཚུར་འཁེལ་ཁའི་སྐད་ཅིག་ཉིད་ལ་ཐམ་གྱི་ལག་ཤུབས་གཡོན་གྱིས་ཕས་རྒོལ་གྱི་དཔུང་
པའི་ཤ་རྒོད་ལ་ཐུག་ཙམ་བྱེད་པའི་བྱ་ཐབས་ངོ་མཚར་ཅན་ཞིག་སྤྱད་པར་བྷོག་སིང་འགྲན་
སྡུར་ལ་རྟག་པར་ལྟ་མཁན་གྱིས་ཡིད་རང་བྱས། དེ་ཡང་ཐེངས་ངོ་རེ་བཞིན་ཚང་མ་འཁེལ་
ན་ཡང་། ཐེངས་ངོ་རེ་བཞིན་ཚང་མར་དཔུང་པའི་ཤ་རྒོད་ལ་ཐུག་ཙམ་བྱས་པ་དེས་ཁུ་ཚུར་
ལ་ཤེད་ཤུགས་མེད་པར་གྱུར། འཛིང་སྐོར་དགུ་པར་ཐམ་གྱིས་སྐར་མ་གཅིག་གི་ནང་ལ་
བསྟུད་མར་ལག་ངར་བཀུག་སྟེ་ཁུ་ཚུར་གཡས་པ་བཀུག་པས་ཕས་རྒོལ་གྱི་མ་ལེར་བསྟུད་
མར་ཐེངས་གསུམ་འཁེལ་བ་དང་། སན་དྷེལ་གྱི་ལུས་པོ་ལྕི་པོ་དེ་བསྟུད་མར་གདན་ལ་
ལན་གསུམ་བསྒྲིལ། ཐེངས་ངོ་རེ་བཞིན་ཚང་མར་ཁོས་རྒྱག་དགོས་ངེས་ཀྱི་ངལ་གསོ་དུས་
ཚོད་འདང་ངེས་བརྒྱབ་རྗེས་ཡར་ལ་ལངས། ཁོ་འཁྱར་རེ་འཁྱོར་རེ་དང་། མགོ་ཡུ་ཅུང་ཟད་
འཁོར་ན་ཡང་ལུས་ཟུངས་ཤིན་ཏུ་བཟང་། ཁོའི་མྱུར་ཚད་དེ་སྔ་ལས་ཇེ་འགོར་དུ་ཕྱིན་ན་
ཡང་ཁོས་ལུས་ཟུངས་འཕྲོ་བརླག་གཏོང་ཚད་ཀྱང་ཆུང་དུ་ཕྱིན། ཁོས་དཀའ་ཚེགས་ཤིན་ཏུ་
ཆེན་པོས་འཛིང་བར་བྱེད་ན་ཡང་། མུ་མཐུད་དེ་ཁོའི་མ་རྩ་སྟེ། ལང་ཚོར་བརྟེན་པར་བྱེད།
ཐམ་གྱི་མ་རྩ་ནི་ཉམས་མྱོང་རེད། ད་ཆ་ཁོའི་ལུས་ཟུངས་ཟད་ཅིང་ཤེད་ཤུགས་ཀྱང་ཇེ་ཆུང་
དུ་ཕྱིན་མོད། ཁོས་ཐབས་བཀོད་ཀྱིས་དེ་ཚོའི་ཚབ་བྱས་པ་དང་། འགྲན་སྡུར་རྒྱུན་རིང་
བྱས་པའི་བློ་གྲོས་ལ་བརྟེན་པར་བྱེད་ཅིང་། གཟབ་ནན་ངང་ཤེད་ཤུགས་གསོག་འཇོག་
བྱས། ཁུ་ཚུར་ཐོལ་པ་རྐང་གཅིག་ཀྱང་གཏན་ནས་གཞུ་མི་རུང་བ་ཁོས་ཤེས་པ་མ་ཟད། ད་
དུང་ཕས་རྒོལ་གྱི་ཟུངས་ནུས་འཛད་དུ་ཇི་ལྟར་འཇུག་དགོས་པ་ཡང་ཤེས། ཁོས་ལུས་དང་
རྐང་ལག་གིས་རྒོལ་ཁུལ་ཡང་ནས་ཡང་དུ་བྱས་ནས། སན་དྷེལ་སྐབས་རེར་ཕྱིར་མཆོང་
དགོས་པ་དང་། སྐབས་རེར་གཡོལ་དགོས་པ། སྐབས་རེར་ལན་སློག་དགོས་པ་བཅས་བཟོས།
ཐམ་སོ་སོ་ངལ་གསོ་བར་བྱེད་ཀྱང་། སན་དྷེལ་ངལ་གསོ་རུ་གཏན་ནས་མི་འཇུག་པ་དེ་ནི་
བགྲེས་སོང་གི་འཐབ་ཇུས་རེད།
འཛིང་སྐོར་བཅུ་པ་མགོ་ཚུགས་མ་ཉིད་ལ་ཐམ་ཁེང་གིས་ཁུ་ཚུར་དྲང་མོ་གཡོན་པས་
ཕས་རྒོལ་གྱི་ངོ་ལ་གཞུས་ནས་དེའི་དྲག་རྒོལ་བཀག་འགོག་བྱས། དེ་དུས་སན་དྷེལ་ཤིན་ཏུ་
བག་ཡོད་པར་གྱུར་ཅིང་། ཁོས་འཕྲལ་མར་དཔུང་ལག་གཡོན་པ་བསྐུམས་ཏེ། མགོ་བསྒུར་
ནས་གཡོལ་གྱིན་ཁུ་ཚུར་གཡས་པ་ཡར་བཀུག་ནས་ཐམ་གྱི་མགོ་བོའི་ཟུར་ལ་གཞུས། ཁུ་
ཚུར་དེ་མཐོ་དྲགས་ནས་ཕན་ཆོད་ངོ་མ་མ་ཐོན་རུང་། ཐམ་ལ་ཁུ་ཚུར་དེ་འཁེལ་མ་ཉིད་
དུ་མིག་མདུན་ནག་རྐྱང་ལ་གྱུར་ནས། སྐབས་ཤིག་རིང་དེ་སྔ་རྒྱུས་མངའ་ཤིན་ཏུ་ཆེ་བའི་
དྲན་པ་ཉམས་སྣང་དེ་རིགས་བྱུང་བ་རེད། སྐད་ཅིག་ཡུན་དེའམ་སྐད་ཅིག་ཡུན་དེའི་ཁྲི་ཆ་
གཅིག་གི་ཡུན་ལ་ཁོའི་ཚེ་སྲོག་འགག་པ་རེད། སྐད་ཅིག་མ་དེའི་གོང་དུ་སན་དྷེལ་གྱིས་
ཁོའི་མཐོང་ལམ་ལས་གཡོལ་བ་ཁོས་རིག་པ་དང་། དེའི་རྒྱབ་ལྗོངས་ནས་ལྟ་བཞིན་པའི་
ངོ་གདོང་སྐྱ་རོང་རོང་དེ་ཀུན་ཀྱང་རིག་རྒྱུ་མེད་པར་གྱུར། སྐད་ཅིག་མ་དེ་ཡོལ་རྗེས། ཁོས་
སླར་ཡང་སན་དྷེལ་དང་དེའི་རྒྱབ་ལྗོངས་ཀྱི་ངོ་གདོང་དེ་ཚོ་རིག་པ་རེད། ཁོ་གཉིད་ཡུད་
ཙམ་ཁུག་རྗེས། གཞི་ནས་མིག་གདངས་པ་དང་འདྲ་མོད། དྲན་པ་འཐོར་བའི་སྐད་ཅིག་
ཡུན་དེ་ཤིན་ཏུ་ཐུང་བས་ཁོ་མ་འགྱེལ་བ་རེད། ལྟད་མོ་བས་ཁོ་འཁྱོར་ལིང་ཙམ་བྱས་པ་དང་།
པུས་མོ་གུག་ཙམ་བྱས་པ་མཐོང་རྗེས། སླར་ཡང་ཁོ་གསོས་ནས་ཕྲག་པ་གཡོན་པས་མ་ལེ་
ལེགས་པར་བསྲུངས་པ་མཐོང་བ་རེད།
སན་དྷེལ་གྱིས་དེ་འདྲ་ཞིག་བསྟུད་མར་ལན་འགའ་གཞུས་ནས་ཐམ་དྲན་པ་མ་འཐོར་
ཙམ་བཟོས་མོད། ཐམ་གྱིས་མཐའ་མར་རྒོལ་བར་བརྟེན་ནས་བསྲུང་བའི་ཐབས་ཤིག་
དྲན། ཁོས་ཁུ་ཚུར་གཡོན་པས་རྒོལ་ཁུལ་བྱས་ནས། ཁུ་ཚུར་གཡས་པས་ཤེད་ཤུགས་ཡོད་
རྒུས་ཡར་ལ་དྲག་རྒོལ་བྱས། ཁོས་དུས་ཚོད་གནད་ལ་ཤིན་ཏུ་འཁེལ་པོ་བརྩིས་ཏེ། སན་
དྷེལ་གྱིས་མགོ་བསྒུར་ནས་གཡོལ་སྒང་དེར་ཏག་ཏག་ཁུ་ཚུར་ཁོའི་ངོ་ལ་འཁེལ་བ་གཞུས་
པས། སན་དྷེལ་གྱི་རྐང་པ་གཉིས་ས་དང་བྲལ་ཞིང་། འཁུམས་ནས་ལྟག་དགྱེ་ལོག་པ་དང་།
མགོ་དཔུང་དུས་གཅིག་ཏུ་གདན་ལ་འགྱེལ་ནས་བརྡབས། དེ་ལྟར་ཁོ་ལ་བསྟུད་མར་ལན་
གཉིས་འཁེལ་རྗེས། ཐམ་ཁེང་གིས་འཛེམ་ཟོན་མེད་པར་དྲག་རྡུང་གིས་ཕས་རྒོལ་ཐག་
རྒྱར་བཀར། ཁོས་སན་དྷེལ་ལ་ངལ་གསོ་ལོང་དང་ངར་ཤུགས་སྐྱེད་ལོང་ཕྲ་མོ་ཙམ་ཡང་མ་
སྤྲད་པར། འགྲན་ར་ཡོངས་ཀྱི་ལྟད་མོ་བ་ཚང་མ་ལངས་ཤིང་། མཁའ་རླུང་གི་ཁྲོད་དུ་དྲག་
ཏུ་སྒྲོག་པའི་བསྔགས་འབོད་ཀྱི་སྒྲས་མ་ཁེངས་ཀྱི་བར་དུ་ཁུ་ཚུར་གཅིག་མཇུག་གཉིས་
མཐུད་ཀྱིས་བརྫོགས་རྐྱང་བྱས། འོན་ཏེ་སན་དྷེལ་གྱི་ལུས་ཟུངས་དང་བསྙགས་ཤེད་ནི་ཀུན་
ལས་ལྷག་པ་དེས་སྔར་བཞིན་ལངས་པ་དང་། སན་དྷེལ་ལ་དྲན་མེད་དུ་འགྱེལ་སོང་སྙམ་པ་
གཞུས་པས། འགྲན་སྟེགས་འཁྲིས་ཀྱི་ཉེན་རྟོག་པ་ཞིག་དྲག་རྡུང་དེ་འདྲར་སྐྲག་ཐག་ཆོད་
དེ། བྲེལ་འཚུབ་ངང་ཡར་ལངས་ནས་བྷོག་སིང་འགྲན་སྡུར་དེ་མཚམས་འཇོག་ཏུ་བཅུག
འོན་ཏེ་ཅོང་སྒྲ་གྲག་ནས་འཛིང་སྐོར་དེ་མཇུག་སྒྲིལ་བ་ཁྱབ་བསྒྲགས་བྱེད་དུས། སན་དྷེལ་
གྱིས་འཁྱོར་ལིང་ལིང་ངང་ལ་ཁོ་རང་གི་ཟུར་ཁུག་དེར་ལོག་གིན་དུ་ཉེན་རྟོག་པར་ཁོ་སྔར་
བཞིན་སྣང་དག་མེད་ལ། ངར་ཤུགས་ཆེན་པོ་ཡོད་ཅེས་གསལ་ཁ་བཏོད་ཅིང་། དོན་དེ་ར་
སྤྲོད་བྱེད་ཆེད་དུ་ཁོས་རྒྱབ་ལ་བསྟུད་མར་ལན་གཉིས་མཆོངས་པས། ཉེན་རྟོག་པ་དེས་མུ་
མཐུད་དེ་འཛིང་དུ་བཅུག་པ་རེད།
དེ་དུས་རང་ཉིད་ཀྱི་ཟུར་ཁུག་དེར་བསྙེས་ནས་དབུགས་ཆེར་ཧད་བཞིན་པའི་ཐམ་
ཁེང་ཡི་ཐང་རབ་ཏུ་ཆད། གལ་སྲིད་བྷོག་སིང་འགྲན་མཚམས་བཞག་པ་ཡིན་ན། ཤན་
འབྱེད་པས་མཇུག་འདོམས་རྒྱག་དགོས་ཐུག་ནས་དབྱིན་སྒོར་སུམ་ཅུ་དེ་ཁོ་ལ་རག་བགྱི་
རེད། ཁོ་ནི་སན་དྷེལ་བཞིན་དུ་མཚན་སྙན་དང་མདུན་ལམ་གྱི་ཆེད་དུ་བྷོག་སིང་འགྲན་
པར་ཡོང་བ་ཞིག་མ་ཡིན་པར། ཁོ་ནི་དབྱིན་སྒོར་སུམ་ཅུ་དེའི་ཆེད་དུ་ཡོང་བ་ཞིག་རེད། ད་
ཆ་སན་དྷེལ་ལ་ངལ་གསོ་སྐར་མ་གཅིག་རག་རྗེས་ཡང་བསྐྱར་སོས་བགྱི་རེད།
གཞོན་ནུར་ཐབས་ཤེས་ཡོད་ཡོད་པ་རེད་ཅེས་པའི་སྐད་ཆ་ཚིག་དེ་ཐམ་གྱི་བློ་ཡུལ་
དུ་ལྷང་གིས་ཤར་བ་དང་། ཁོས་ཚིག་དེ་ཐོས་ཐེངས་དང་པོ་ནི་སི་ཏོ་ཤེར་བྷིལ་ཆམ་ལ་
འབེབས་པའི་དགོང་མོ་དེ་ཡིན་པ་དྲན། དེ་ནི་བྷོག་སིང་འགྲན་སྡུར་ཚར་རྗེས། ཁོ་ཆང་
རག་འཐུང་བར་འབོད་མཁན་དེས་ཁོའི་ཕྲག་པར་གཞུ་བཞིན་དུ་བཤད་པ་རེད། གཞོན་
ནུར་ཐབས་ཤེས་ཡོད་ཡོད་པ་རེད། འོན་ཏེ་དོ་ནུབ་ནི་གཞོན་ནུ་དེ་ཁ་སྤྲོད་ཀྱི་ཟུར་དེར་
བསྡད་ཡོད་པ་དང་། ཁོ་སོ་སོ་ནི་ཆུ་ཚོད་ཕྱེད་ཀ་འཛིང་ཟིན་པའི་རྒན་འཁོགས་ཤིག་རེད།
གལ་སྲིད་སན་དྷེལ་བཞིན་དུ་འཛིངས་ན་ཁོས་སྐར་མ་བཅོ་ལྔ་ཡང་འཁྱོལ་མི་ཐུབ། འོན་
ཏེ་གནད་འགག་ནི་ཁོའི་ལུས་ཟུངས་སླར་གསོ་ཡོང་མི་ཐུབ་པ་དེ་རེད། འབུར་དུ་ཐོན་པའི་
འཕར་རྩ་དང་དུབ་ཐག་ཆོད་པའི་སྙིང་དེ་ལ་བརྟེན་ན། འཛིང་སྐོར་གཉིས་བར་གྱི་བར་
གསེང་ངལ་གསོའི་ཡུན་ལ་ཁོའི་ཟིལ་ཤུགས་བསྐྱར་གསོ་ཐུབ་ཐབས་དང་བྲལ། མ་ཟད་
ཐོག་མ་ཉིད་ནས་ཁོ་ལ་ཟུངས་ནུས་འདང་ངེས་མེད་པ་རེད། ཁོའི་རྐང་པ་ཤིན་ཏུ་ལྕི་ཞིང་
ཉྭ་འཆུས་བཞིན་ཡོད། ཁོས་བྷོག་སིང་མ་འགྲན་གྱི་གོང་ལ་གོམ་པ་དབྱིན་ལེ་གཉིས་དེ་
མ་བརྒྱབ་ན་ཏག་ཏག་རེད། ད་དུང་ཁོ་ཞོགས་པ་ལངས་དུས་ནས་དྲན་དྲན་པ་བྱེད་པའི་
ཚགས་ཤ་ལྷེབ་མཐུག་དེ་བྱས། ཤ་རིན་འགྱངས་འཇོག་མི་བྱེད་མཁན་ཤ་ཚོང་ཁང་གི་སྦྱིན་
བདག་དེ་ལ་ཁོ་ཚིག་པ་ཟ་ཐག་ཆོད། གྲོད་ཁོག་མ་རྒྱགས་པའི་རྒད་པོ་ཞིག་ལ་རྒྱལ་ཁ་ལོན་
པ་ཤིན་ཏུ་དཀའ། ཚགས་ཤ་ལྷེབ་མཐུག་གཅིག་ལ་ཧ་མཐོ་ན་ཡང་ཕད་ཎེ་ཁ་ཤས་རི་བ་
ཙམ་རེད། འོན་ཏེ་ཁོའི་ངོས་ནས་བཤད་ན་དེ་ནི་དབྱིན་སྒོར་སུམ་ཅུ་དང་གཅིག་པ་རེད།
འཛིང་སྐོར་བཅུ་གཅིག་གི་ཅོང་སྒྲ་གྲག་རྗེས། སན་དྷེལ་གྱིས་ཁོ་ལ་དོན་དངོས་ཐོག་
མེད་པར་གྱུར་པའི་ངར་རྒོད་ངོམ་ཆེད་དུ་དྲག་རྒོལ་བྱས། ཐམ་གྱིས་དེ་དོན་གསལ་བར་
ཤེས་ཏེ། ཤུགས་མེད་ཤུགས་ངོམ་བྱེད་སྟངས་དེ་རིགས་ལ་བྷོག་སིང་ཉིད་དང་འདྲ་བར་ལོ་
རྒྱུས་ཡུན་རིང་ལྡན་ཡོད། རང་ཉིད་སྐྱོབ་ཕྱིར་ཁོས་འཁྱུད་འཛིང་བྱས་རྗེས། སླར་གློད་དེ་
སན་དྷེལ་འཛིང་མོའི་ཕྱག་རྒྱ་བྱེད་དུ་བཅུག དེ་ནི་རྙེད་པར་དཀའ་བའི་གོ་སྐབས་ཤིག་རེད།
ཁོས་སྔོན་ལ་ཁུ་ཚུར་གཡོན་པས་རྒོལ་ཁུལ་བྱས་ཏེ། སན་དྷེལ་མགོ་སྒུར་ནས་གཡོལ་དུ་
བཅུག་རྗེས། གོམ་པ་ཕྱེད་ཀ་ཕྱིར་བཤིག་བརྒྱབ་སྟེ། ཁུ་ཚུར་གཡས་པས་ཤེད་ཀྱིས་ཡར་ལ་
གཅིག་བཀུག་པས་ངོ་ལ་འཁེལ་ཏེ་སན་དྷེལ་གདན་ལ་འགྱེལ། རྗེས་སུ་ཁོས་སན་དྷེལ་ངལ་
གསོ་རུ་ཡེ་ནས་མ་བཅུག་པ་དང་། མ་གཞི་ཁོ་རང་ལ་ཡང་དྲག་རྡུང་འཁེལ་རུང་། ཁོས་
ཕར་ལ་འཁེལ་ཐེངས་ཆེས་མང་ཞིང་། སན་དྷེལ་ཐག་པར་བསྙེ་དགོས་པ་གཞུས་པ་དང་།
སྟེང་འོག་གཡས་གཡོན་ཀུན་ནས་བྷོག་སིང་གཞུ་སྟངས་སྣ་ཚོགས་སྤྱད་རྗེས། ཕས་རྒོལ་གྱི་
འཁྱུད་འཛིང་ལས་ཐར་བ་བྱེད་པའམ། ཡང་ན་ཁུ་ཚུར་ཤུགས་ཆེན་པོས་ཕས་རྒོལ་འཁྱུད་
འཛིང་མི་ཐུབ་པ་བཟོས། སན་དྷེལ་འགྱེལ་བར་འགྲོ་རིམ་བཞིན་དུ་ཁོས་ཡར་ལ་བཏེགས་
པའི་ལག་པ་གཅིག་གིས་ཁོ་སྐྱོར་མ་ཉིད་དུ་ལག་པ་གཞན་དེས་ཁོ་ཐག་པར་བསྙེ་དགོས་པ་
བཟོས་ཏེ་འགྱེལ་དུ་མ་བཅུག་པ་རེད།
དེ་དུས་འགྲན་ར་ཧྲིལ་པོ་སྨྱོ་བ་ལྟ་བུར་གྱུར་པ་དང་། ཐམ་ཁེང་གིས་གར་བཤད་ལ་
གྱུར་ཏེ། “ཐམ་ཤུགས་རྒྱོབས” ཞེས་དང་། “ཁོ་ཆམ་ལ་ཕོབས་ཤིག ཁོ་ཆམ་ལ་ཕོབས་
ཤིག” ཅེས་དང་། “ཐམ་ཁྱོད་རང་ལ་རྒྱལ་ཁ་འཐོབ་ཚར་སོང་། ཁྱོད་རང་རྣམ་པར་རྒྱལ་
སོང” ཞེས་ཧ་ལམ་མི་ཡོད་རྒུས་འབོད་པར་བྱེད། འགྲན་སྐོར་དེ་རླུང་འཁོར་འཚུབ་འདྲའི་
རྒོལ་རྡུང་གི་ཁྲོད་དུ་མཇུག་སྒྲིལ་བ་དང་། ལྟད་མོ་བས་དངུལ་བཏང་ནས་དེ་གར་བལྟ་
འདོད་པ་ཡང་དེ་རང་རེད།
ལུས་ཟུངས་ཆུ་ཚོད་ཕྱེད་ཀ་བསྲུང་བསྲུང་བ་བྱས་པའི་ཐམ་ཁེང་གིས་ད་ཆ་ཤེད་
ཤུགས་ཡོད་རྒུ་བཏོན། དེ་ནི་ཁོའི་གོ་སྐབས་འབའ་ཞིག་དེ་ཡིན་སྟབས། ད་ལྟ་མ་རྒྱལ་ན་
རྒྱལ་ཁ་འཐོབ་ཐབས་ཡེ་ནས་མེད། ཁོའི་ལུས་ཟུངས་ཤིན་ཏུ་མྱུར་པོར་ཟད་པས། ལུས་
ཟུངས་མཐའ་མ་ཕྲན་བུ་དེ་མ་ཟད་ཀྱི་གོང་ལ་ཕས་རྒོལ་ལངས་རྒྱུ་མེད་པ་བཟོ་ཐུབ་རེ་ཁོ་
ན་འཆང་བར་བྱེད་པས་ན། ཁོས་རིག་པ་དྭངས་གསལ་གྱི་སྒོ་ནས་ཁོ་རང་གི་ཁུ་ཚུར་གྱི་
ཤེད་ཤུགས་དང་དེས་བཟོས་པའི་གནོད་ཚབས་ཆེ་ཆུང་ཚོད་དཔག་བྱས་པས། སན་དྷེལ་
ནི་ཆམ་ལ་འབེབས་ཤིན་ཏུ་ནས་དཀའ་བ་ཞིག་ཡིན་པ་ཐམ་ཁེང་གིས་དེ་དུས་གཞི་ནས་
ཤེས། སན་དྷེལ་གྱི་ལུས་ཟུངས་དང་བསྙགས་ཤེད་ཆེ་བ་ལ་ཧང་སང་དགོས་ཡོད་པ་དེ་ནི་
གཞོན་སྐྱེས་ཁོ་ནར་མངའ་བའི་ལུས་ཟུངས་དང་བསྙགས་ཤེད་རེད། སན་དྷེལ་ནི་དབང་
པོ་ཡར་དར་གྱི་བྷོག་སིང་བྱང་མ་ཞིག་ཡིན་པ་དེ་ནི་བྷོག་སིང་རིག་པ་ཅན་ཞིག་ཡིན་
ཞིང་། རྨང་གཞི་དེ་ལྟར་བརྟན་པའི་འོས་མི་བྱུང་ན། གཞི་ནས་དཔའ་རྒོད་བྱས་པ་ཅན་ལ་
འགྱུར་ནུས་སོ། །
སན་དྷེལ་འཁྱར་རེ་འཁྱོར་རེར་གྱུར་ནས་བརྟན་པོར་མི་ཚུགས་ན་ཡང་། ཐམ་གྱི་
རྐང་པ་ཡང་འདར་བཞིན་ཡོད་པར་མ་ཟད། ཁོའི་མཛུབ་ཚིགས་ལ་ཟུག་གཟེར་བཏང་།
འོན་ཏེ་ཁོས་ཨམ་གཙིགས་བསྡམས་ནས་རྡེག་རྡུང་དྲག་པོ་བྱེད་ཅིང་། གཞུ་ཐེངས་ཚང་
མར་ཁོ་རང་སོ་སོའི་ལག་པར་ཟུག་གཟེར་མི་བཟོད་པ་བཏང་། ད་ཆ་ཁོ་སོ་སོར་ཁུ་ཚུར་
གཅིག་ཀྱང་འཁེལ་མེད་རུང་། ཁོའི་ལུས་ཟུངས་ཀྱང་ཕས་རྒོལ་དང་འདྲ་བར་མྱུར་བ་
མྱུར་དུ་ཟད་པར་གྱུར། ཁོའི་གཞུ་ཐེངས་ཚང་མ་གནད་ལ་འཁེལ་ན་ཡང་དེ་སྔ་ནང་
བཞིན་གྱི་ཤེད་ཤུགས་དེ་འདྲ་མེད་པ་མ་ཟད། ཁུ་ཚུར་གཞུ་ཐེངས་ངོ་རེ་བཞིན་ལ་ཁོས་
དཀའ་ལས་ཧ་ཅང་ཆེན་པོ་རྒྱག་དགོས་བགྱི་ཡོད། ཁོའི་རྐང་པ་ནི་ཞ་ཉེ་ལྟར་ལྕི་བ་དེ་དྲུད་
ནས་འགྲོ་བ་ལྟར་སྣང་བར་བརྟེན། སན་དྷེལ་གྱི་སྟེང་དུ་རྒྱན་དངུལ་འཇོག་མཁན་གྱིས་
ཚུལ་དེ་མཐོང་རྗེས་ཚང་མ་དགའ་ཐག་ཆོད་ནས་སན་དྷེལ་ལ་སྐད་ཤུགས་ཆེན་པོས་སྐུལ་
ལྕག་བྱས།
དོན་དེས་ཐམ་ལ་ངར་ཤུགས་ཤིག་སྐྱེས་ནས་ཁོས་ཁུ་ཚུར་གཉིས་བསྟུད་མར་གཞུས་
པ་སྟེ། ཁུ་ཚུར་གཡོན་པ་གྲོད་ཁོག་གི་དབང་རྩར་གཞུས་པ་དེ་ཅུང་ཟད་ཐོད་དྲགས་པ་དང་།
ཁུ་ཚུར་གཡས་པས་མ་ལེར་འཕྲེད་དུ་གཞུས། ཁུ་ཚུར་དེ་གཉིས་ཤུགས་ཆེན་པོ་དེ་ཙམ་མེད་
ན་ཡང་མ་གཞི་ནས་དྲན་པ་ཉམས་ཏེ་ཤུགས་མེད་པར་གྱུར་པའི་སན་དྷེལ་གདན་ལ་གན་
རྐྱལ་མར་འགྱེལ་ཏེ་འདར་སིག་སིག་བྱས། ཤན་འབྱེད་པས་ཁོ་ལ་ལྟ་ཞིབ་བྱེད་བཞིན་ཁོའི་
རྣ་བར་གཏད་དེ་སྐད་ཆེན་པོས་འཆི་གསོན་ལ་ཐུག་པའི་སྐར་ཆ་བགྲང་། གལ་སྲིད་སྐར་ཆ་
བཅུའི་ནང་ཚུན་དུ་ལངས་མ་ཐུབ་ན་ཁོ་ཕམ་པ་རེད། འགྲན་ར་ཧྲིལ་པོའི་ལྟད་མོ་བ་ཚང་
མ་ཁ་ཁུ་སིམ་པོར་ཡར་ལངས་པ་དང་། ཐམ་ཁེང་གི་རྐང་པ་གཉིས་འདར་བཞིན་མ་འགྱེལ་
ཙམ་བྱུང་བ་རེད། ཁོ་མགོ་ཡུ་དྲག་པོ་འཁོར་ནས། ལྟད་མོ་བའི་གདོང་ནི་རྒྱ་མཚོ་ཆེན་མོ་
དང་འདྲ་བར་ཁོའི་མདུན་དུ་རྦ་རླབས་དྲག་ཏུ་འཕྱུར་སྣང་འཆར་ཞིང་། ཤན་འབྱེད་པའི་
གྲངས་ཀ་རྒྱག་སྒྲ་དེ་ནི་ས་ཐག་ཧ་ཅང་རིང་པོ་ཞིག་ནས་གྲག་པ་ལྟར་དུ་ཐོས། འོན་ཏེ་ཁོས་
རང་ཉིད་རྣམ་པར་རྒྱལ་ཤག་བྱས། ཁུ་ཚུར་ཤུགས་ཆེན་མང་པོ་དེ་འདྲ་འཁེལ་མཁན་ཞིག་
གིས་ལངས་ཐུབ་པ་ག་ལ་སྲིད།
གཞོན་ནུ་ཁོ་ནས་ཡར་ལངས་ཐུབ་པས་ན། སན་དྷེལ་མཐའ་མར་ཡར་ལངས་པ་རེད།
བཞི་ཞེས་འབོད་དུས་ཁོས་ཨ་སློག་གཅིག་བརྒྱབ་ནས་ངོ་མར་ཕྱོགས་ཏེ། ཟ་ཟིར་ངང་ཐག་
པ་དེ་ཚོ་མྱུལ་བ་དང་། བདུན་ཞེས་འབོད་དུས་ཁོས་ལུས་པོ་དྲུད་ཡོང་སྟེ། པུས་མོ་གཅིག་
བཙུགས་ནས་ངལ་གསོ་རྒྱག་གིན་ར་བཟི་བ་བཞིན་དུ་མགོ་བོ་དཀྲུག་དཀྲུག་བྱས། ཤན་
འབྱེད་པས་དགུ་ཞེས་འབོད་དུས། སན་དྷེལ་འདྲོང་བར་ལངས་ཟིན་ཏེ་ཁ་གཏད་འཇལ་
བའི་ཕྱག་རྒྱ་འོས་འཚམས་ཤིག་བྱས་ནས། ཕྲག་པ་གཡོན་པས་ངོ་གདོང་བསྲུངས་པ་དང་།
ཕྲག་པ་གཡས་པས་ཕོ་བ་བསྲུངས། གནད་འགག་ཆེ་ས་བསྲུངས་རྗེས་ཁོས་ཁྱར་རེ་ཁྱོར་
རེར་ཐམ་གྱི་ཕྱོགས་སུ་བསྐྱོད་དེ། ཕས་རྒོལ་དང་འཁྱུད་འཛིང་གིས་དུས་ཚོད་བརྩོན་ལེན་
ཐུབ་རེ་བྱས།
སན་དྷེལ་ཡར་ལངས་མ་ཉིད་དུ་ཐམ་ཁེང་གིས་རྒོལ་མགོ་བཙུགས་ན་ཡང་ཁུ་ཚུར་
གཉིས་གཞུས་པ་ཕས་རྒོལ་གྱི་ལག་ངར་གྱིས་བཀག་པ་དང་། དེ་འཕྲལ་སན་དྷེལ་ཁོ་
ལ་འཐམས་ནས་སྲོག་བསྡོས་ཀྱིས་བཀག་ཅིང་། ཤན་འབྱེད་པས་ཤེད་ཤུགས་ཧ་ཅང་ཆེན་
པོ་བཏོན་རྗེས་གཞི་ནས་ཁོ་གཉིས་ཁ་ཕྲལ་ཐུབ་ཙམ་བྱུང་བ་དང་། ཐམ་གྱིས་ཀྱང་རང་ཉིད་
ཐར་ཐབས་བྱས། གཞོན་ནུའི་ལུས་ཟུངས་གསོ་ཤིན་ཏུ་སླ་བ་ཁོས་ཤེས་པ་མ་ཟད། ཁོས་སན་
དྷེལ་གསོ་རུ་མི་འཇུག་པ་བྱེད་ཐུབ་ན། སན་དྷེལ་ཁོའི་འོག་ཏུ་ཕམ་རྒྱུ་ཡིན་པ་ཤེས། ཁུ་ཚུར་
ཤུགས་ཆེ་ཐག་ཆོད་གཅིག་རང་གིས་འཐུས་པ་རེད། སན་དྷེལ་ཁོའི་འོག་ཏུ་ཕམ་རྒྱུ་སྨོས་
མེད་རེད། འཐབ་ཇུས་དང་འཐབ་རྩལ་ཐད་ལ་ཁོ་པ་སན་དྷེལ་ལས་རྣམ་པར་རྒྱལ་ནས་
ཕས་རྒོལ་གནོན་ཐུབ་པ་རེད། ཐམ་ཁེང་འཁྱུད་འཛིང་ལས་ཐར་ཏེ་འཁྱོར་ལིང་ལིང་བྱེད་པ་
དང་། ཁོ་ལ་རྒྱལ་ཕམ་ཅི་ཡོང་དེ་ཤིན་ཏུ་ཉག་ཕྲ་བར་གྱུར། ཁུ་ཚུར་ཡག་པོ་གཅིག་རང་གཞུ་
ཐུབ་ན་ཕས་རྒོལ་བསྒྲིལ་ནས་ཕམ་པར་བྱེད་ཐུབ། ཐམ་ཁེང་ལ་གློ་བུར་སྐྱོ་སྣང་ཞིག་སྐྱེས་
ཏེ། ཁོ་ལ་དགོས་ངེས་ཡིན་པའི་ཁུ་ཚུར་དེ་ལ་ཚགས་ཤ་ལྷེབ་མཐུག་དེས་སྐྱོར་འདེགས་བྱས་
ཡོད་ན་ཅི་དྲག་ཨང་། ཁོས་ནུས་ཤུགས་ཡོད་རྒུས་ཁུ་ཚུར་གཅིག་གཞུས་ཀྱང་ཤེད་ཤུགས་མ་
འདང་བ་མ་ཟད་དལ་ཐག་ཆོད་པ་རེད། སན་དྷེལ་འཁྱོར་ལིང་ཙམ་བྱས་པ་ལས་མ་འགྱེལ་
བར་ཡར་ཡོར་ངང་ཐག་པའི་འགྲམ་དུ་ཕྱིར་བཤིག་བྱས་ཏེ་མ་འགྱེལ་བ་བྱས། ཐམ་ཁེང་
གིས་འཁྱར་འཁྱོར་ངང་རྗེས་བསྙེགས་བྱས་ཏེ། བློ་མི་བདེ་བར་བྱེད་པའི་ཟུག་གཟེར་དྲག་
པོ་བཟོད་བཞིན་ཁུ་ཚུར་གཅིག་གཞུས། འོན་ཏེ་ད་ཆ་ཁོའི་ལུས་པོས་བཀོད་པར་མི་ཉན་
པ་དང་། ཁོ་པར་མུ་མཐུད་དུ་འཛིང་སྙམ་པའི་འདུ་ཤེས་ཙམ་ལས་ལྷག་མེད་ཅིང་། ངལ་
བས་དུབ་ཐག་ཆོད་རྐྱེན་གྱིས་ཐ་ན་འདུ་ཤེས་དེ་ཡང་ཤིན་ཏུ་ནས་རབ་རིབ་ལ་གྱུར། ཁུ་
ཚུར་དེ་ཁོས་ཕས་རྒོལ་གྱི་མ་ལེར་དམིགས་ནས་གཞུས་ན་ཡང་ཕྲག་པར་མ་གཏོགས་
མ་རྙོབས་པ་རེད། ཁོས་མཐོ་ཙམ་གཞུ་བསམས་ན་ཡང་ངལ་བས་དུབ་པའི་ཤ་རྒོད་ཀྱིས་
བཀོད་པར་མ་ཉན་པ་དང་དུས་མཚུངས་སུ། ཁོ་སོ་སོར་ཁུ་ཚུར་དེའི་འཕར་ཤུགས་ཀྱི་
ཤུགས་རྐྱེན་ཕོག་ནས། ཡ་རེ་ཡོ་རེར་ཕྱིར་ནུར་ཤོར་ཏེ་འགྱེལ་ལ་ཁད་བྱས། རྗེས་སུ་ཁོས་
སླར་ཡང་ཨུ་ཚུགས་ཀྱིས་ཁུ་ཚུར་གཅིག་གཞུས་ན་ཡང་། ད་ཐེངས་འཁེལ་གྲབས་ཀྱང་མ་
བྱས་པར། ཁོའི་ལུས་ཟུངས་ཉམས་ཐག་ཆོད་ནས་སན་དྷེལ་གྱི་ལུས་སྟེང་དུ་འགྱེལ་བས། དེ་
ལ་འཐམས་ཏེ་རང་ཉིད་ས་ལ་མ་འགྱེལ་བ་བྱས།
ཐམ་གྱིས་ཐར་བ་བྱེད་འདོད་ཡེ་ནས་མེད་དེ། ཁོའི་ལུས་ཟུངས་ཟད་ཟིན་ནས་རྩ་
བརླག་ཏུ་ཕྱིན། གཞོན་ནུར་ཐབས་ཤེས་ཡོད་ཡོད་པ་རེད། འཁྱུད་འཛིང་བྱེད་དུས་ཀྱང་སན་
དྷེལ་གྱི་ལུས་ཟུངས་ཁོ་ལས་ཡག་པར་གྱུར་པ་ཁོ་ཡིས་ཚོར། ཤན་འབྱེད་པས་ཁོ་གཉིས་ཁ་
ཕྲལ་ཚར་དུས། ཁོས་མཐོང་བ་ནི་སླར་སོས་ཟིན་པའི་གཞོན་ནུ་ཞིག་རེད། སན་དྷེལ་སྟོབས་
ཇེ་ཆེ་ཇེ་ཆེར་གྱུར་པ་སྟེ། ཐོག་མའི་དུས་སུ་ཁོའི་ཁུ་ཚུར་ཤུགས་མེད་ཡིན་པ་དེས་གོ་མི་
ཆོད་མོད། ད་ཆ་མཁྲེགས་ཤིང་གནད་ལ་འཁེལ་བར་གྱུར། སན་དྷེལ་གྱི་ལག་ཤུབས་གྱོན་
པའི་ཁུ་ཚུར་གྱིས་ཐམ་གྱི་མ་ལེར་གཞུ་བར་ཡོང་བ་ཁོའི་རབ་རིབ་ལ་གྱུར་པའི་མིག་གིས་
རིག་ནས་ལག་ངར་བཏེགས་ཏེ་བསྲུང་རྩིས་བྱས། ཁོས་ཉེན་ཁ་དེ་མཐོང་བ་མ་ཟད་དེ་ལྟར་
བྱེད་རྩིས་བྱས་ན་ཡང་ཁོའི་ལག་ངར་ལྕི་ཐག་ཆོད་པ་དེ་ནི་ཧ་ལམ་སྤམས་བརྒྱ་ལྷག་ཡོད་
པའི་ཞ་ཉེའི་གོང་བུ་ལྟར་ལྕི། དེ་ཉིད་རང་འགུལ་གྱིས་འདེགས་པར་མི་ནུས་པས་ན། ཁོས་
སྲོག་བསྡོས་ཀྱིས་སེམས་ནུས་ཡོད་རྒུ་བསྒྲིལ་ཏེ་ལག་ངར་དེ་ཡར་ལ་འདེགས་དགོས་སྙམ།
དེ་དུས་ལག་ཤུབས་གྱོན་པའི་ཁུ་ཚུར་དེ་ཁོ་ལ་འཁེལ་ཟིན། ཁོ་ནི་གློག་འཁྱུད་པ་ལྟར་གྱི་
སྡུག་བསྔལ་དྲག་པོ་ཞིག་དང་ཆབས་ཅིག་མིག་མདུན་དུ་ནག་དུམ་བྱས་ནས་ཅི་ཡང་མི་
དྲན་པར་གྱུར།
ཁོས་ཡང་བསྐྱར་མིག་གདངས་དུས་ཁོ་སོ་སོའི་ཟུར་ཁུག་དེར་བསྡད་ཡོད་པ་དང་།
ལྟད་མོ་བའི་འབོད་སྒྲ་ནི་བྷན་ཏི་མཚོ་ཁའི་རྦ་རླབས་འཇིགས་རུང་ལྟར་གྲག་བཞིན་ཡོད།
ཁོའི་ལྟག་ཁུང་འགྱིག་སོབ་རློན་པ་ཞིག་གི་སྟེང་དུ་བཞག་སྟེ། སི་དྷེ་ས་ལེ་ཝན་གྱིས་ཁོའི་
ངོ་དང་བྲང་ཁར་ཆུ་གྲང་མོ་གཏོར་ནས་ཁོ་དྲན་པ་གསོ་ཐབས་བྱེད་མུས་རེད། ཁོའི་ལག་
ཤུབས་འཕུད་ཟིན་པ་དང་། སན་དྷེལ་གྱིས་སྒུར་སྒུར་ངང་ཁོ་ལ་ལག་འཇུ་བྱེད་བཞིན་ཡོད།
ཁོ་རང་དྲན་མེད་དུ་འགྱེལ་བར་གཞུ་མཁན་དེ་ལ་ཁོས་ཚིག་ཟ་སྤུ་ཙམ་ཡང་མི་བྱེད་པར་
བརྟེན། ལྷག་བསམ་ཟོལ་མེད་ངང་ལག་འཇུ་བྱས་ཏེ། ཁོ་རང་གི་མཛུབ་ཚིགས་ཆག་གྲུམ་
ཤོར་བ་དེ་ཟུག་གཟེར་མ་བཟོད་པ་མ་བྱས་ཀྱི་བར་དུ་བཟུང་། དེ་རྗེས་སན་དྷེལ་བྷོག་སིང་
འགྲན་སྟེགས་ཀྱི་དབུས་སུ་ཕྱིན་པ་དང་། ལྟད་མོ་བས་འུར་སྒྲ་རྒྱག་མཚམས་བཞག་ནས་
ཁོའི་གཏམ་བཤད་ལ་ཉན། ཁོས་བོ་རོན་ཐོའི་འགྲན་སློང་དང་ལེན་བྱས་པ་མ་ཟད། རྒྱན་
དངུལ་སྤྱིར་བཏང་གི་ཚད་ལས་བརྒལ་ཏེ་དབྱིན་སྒོར་བརྒྱའི་བར་སྤོར་རྒྱུའི་གྲོས་མགོ་
བཏོན། ཐམ་གྱིས་གོ་མེད་ཚོར་མེད་ངང་ཉན་པར་བྱེད་ཅིང་། དེ་དུས་ཁོའི་ལས་རོགས་ཚོས་
ཁོའི་ལུས་ཀྱི་རྔུལ་ཆུ་དང་གདོང་གཙང་མར་ཕྱིས་ཏེ། ཁོ་འགྲན་སྟེགས་ནས་བབས་ཆོག་
བཟོས། ཁོ་ལ་བཀྲེས་སྣང་དྲག་པོ་འཆར་བ་དེ་ནི་ནམ་རྒྱུན་གྱི་ཕོ་བ་དྲག་པོ་གཟེར་བའི་
བཀྲེས་སྣང་དེ་རིགས་མ་ཡིན་པར། ལུས་ཟུངས་རབ་ཏུ་ཞན་སྣང་ཞིག་དང་། སྙིང་ཁའི་སྐྲག་
འདར་ལུས་ཡོངས་ལ་ཁྱབ་པའི་སྣང་བ་ཞིག་རེད། ད་གིན་འགྲན་སྡུར་བྱེད་སྐབས་སན་
དྷེལ་འཁྱར་རེ་འཁྱོར་རེར་ཕམ་ལ་ཁད་ལ་གྱུར་ཚུལ་དེ་ཁོས་དྲན། ཨ་ཙི། ཚགས་ཤ་ལྷེབ་
མཐུག་གཅིག་གིས་ཆོག་པ་རེད་ཨང་། རྒྱལ་ཕམ་ཐག་གཅོད་པའི་ཁུ་ཚུར་དེ་ལ་ཚགས་ཤ་
ལྷེབ་མཐུག་གཅིག་མ་རག་པའི་རྐྱེན་གྱིས་ད་ཆ་ཁོ་ཕམ་པ་རེད། དེ་ནི་ཚགས་ཤ་ལྷེབ་མཐུག་
དེ་རང་གིས་བཟོས་པ་རེད།
ཁོའི་ལས་རོགས་ཚོས་ཁོ་སྐྱོར་ཏེ་ཐག་རྒྱའི་ཕྱིར་འབབ་རྒྱུར་རོགས་བྱས། ཁོས་ཁོ་ཚོའི་
ལག་པ་ནས་ཐར་བ་བྱས་ཏེ་སོ་སོ་མགོ་སྒུར་ནས་ཐག་རྒྱ་ལས་ཐོན་ཞིང་། ལྗིད་མདོག་ཁ་པོས་
པང་གཅལ་ལ་བབས་ནས། འཚང་ཁ་ཆེ་བའི་དབུས་ཀྱི་བར་ཤུར་དུ་ཁོ་ལ་ལམ་དབྱེ་མཁན་
ལས་རོགས་ཚོའི་ཕྱི་བཞིན་བསྐྱོད། ཁོ་གོས་ཁང་ནས་གྱེས་ཏེ་ཁྲོམ་ལ་སླེབས་དུས། གཞོན་
སྐྱེས་ཤིག་གིས་ཚོམས་ཆེན་གྱི་འཛུལ་སྒོར་ཁོ་ལ་སྐད་ཆ་ཚིག་འགའ་བཤད།
“ད་གིན་ཁོ་ཁྱེད་རང་གི་སྦར་མཐིལ་དུ་ཡོད་དུས། ཁྱེད་ཀྱིས་ཁོ་ཕམ་ཉེས་སུ་མི་
གཏོང་བ་ཅི་ཡིན” ཞེས་ཕོ་གཞོན་དེས་དྲིས།
ཐམ་ཁེང་གིས “ཁྱོད་རའི་རོ་འདྲ་ཟེར་བགྱི་ཡིན་འགྲོ” ཞེས་བཤད་ཀྱིན་སྐས་ལས་
འབབ་ཀྱིན་བྱས་ཏེ། རྐང་ཐང་ལ་འགྲོ་སའི་ལམ་ལ་སླེབས།
ཁྲོམ་ཟུར་གྱི་ཨར་ཁང་ནི་སྒོ་ཡངས་པོར་ཕྱེ་ཡོད་པ་དང་། བཞུ་འོད་དང་ཞབས་ཞུ་མ་
འཛུམ་མདངས་ཅན་དེ་ཚོ་ཁོས་རིག་ཅིང་། མི་ཧ་ཅང་མང་པོས་ཐེངས་འདིའི་འགྲན་སྡུར་
སྐོར་གླེང་བཞིན་ཡོད་པ་ཐོས་ལ། ཁོས་ད་དུང་ཚོང་སྒྲོམ་གྱི་སྟེང་དུ་ཚོང་ཧ་ཅང་བྲིན་པའི་
དངུལ་ཊམ་གྱི་སིང་སྒྲ་ལྷང་ལྷང་གྲག་པ་ཐོས། ཁོ་ཨ་རག་འཐུང་བར་འབོད་མཁན་ཞིག་
བྱུང་བ་ན། ཁོས་ཐེ་ཚོམ་ཞིག་བྱས་ན་ཡང་མཐའ་མར་མིན་ཞེས་བཤད་ནས་མུ་མཐུད་དེ་
ལམ་ལ་ཞུགས།
ཁོའི་གོས་ཁུག་གི་ནང་དུ་དངུལ་སྐར་ལི་གཅིག་ཀྱང་མེད་སྟབས། ཁྱིམ་ལ་ལོག་པའི་
ལམ་ཐག་དབྱིན་ལེ་གཉིས་པོ་དེ་ཤིན་ཏུ་ནས་རིང་སྣང་འཆར། ཁོ་ནི་རྒས་བདེན་རེད། དྷོ་
མན་སྤྱི་གླིང་བརྒྱུད་ནས་འགྲོ་སྐབས། ཁོའི་བཟའ་མོས་ཁྱིམ་དུ་ཁོ་སྒུག་བཞིན་ཡོད་པ་
དང་། བྷོག་སིང་འགྲན་སྡུར་གྱི་འབྲས་བུ་སྒུག་བཞིན་ཡོད་པ་དྲན་པ་དེ་ནི་སྲོག་ལ་བབས་
པའི་ཁུ་ཚུར་ཅི་འདྲ་ཞིག་ལས་ཀྱང་ཤུགས་དྲག་ཆེ་བ་དེ་ཁོས་བཟོད་ཐབས་ཡེ་ནས་བྲལ་
བས་ན། ཁོ་ཡི་ཐང་ཆད་བཞིན་དུ་གློ་བུར་རྐུབ་སྟེགས་རིང་པོ་ཞིག་གི་སྟེང་དུ་བསྡད།
ཁོ་ལ་རང་ཉིད་ཤིན་ཏུ་ཉམ་ང་བར་གྱུར་སྣང་འཆར་ལ། ལུས་ཀྱི་སྟོད་སྨད་གང་སར་
ཆག་རྒྱག་པ་དང་། ཆག་གྲུམ་ཤོར་བའི་མཛུབ་ཚིགས་དེ་ཚོར་ཡང་ཟུག་གཟེར་དྲག་པོ་
གཏོང་བ་དེ་ཚོས་ཁོ་ལ་ངལ་ལས་ཤིག་རག་པའི་དབང་དུ་བཏང་ན་ཡང་། གཟའ་འཁོར་
གཅིག་སོང་རྗེས་ཁོས་གཞི་ནས་རྐོ་མའམ་སྦྱག་མ་ཞིག་འཛིན་ཐུབ་རྒྱུ་ཡིན་པ་དྲན་སྐུལ་
བྱས། ལྟོགས་ནས་སྙིང་ཁ་དྲག་ཏུ་གཡུགས་པ་དེས་ཁོ་སྐྱུག་པ་འཆོར་གྲབས་བྱས། དེ་དུས་
ཡིད་སྐྱོ་བ་ལ་ཚད་མེད་པ་བྱུང་སྟེ། ཁོའི་མིག་ནང་ནམ་རྒྱུན་མཐོང་བར་དཀོན་པའི་མཆི་
ཞགས་འཕྱུར་བ་དང་། ཁོས་ལག་པས་ངོ་གདོང་བཀབ་སྟེ་ངུ་གིན་དུ་སྔ་མོ་སྔོན་གྱི་དགོང་
མོ་དེར་ཁོས་སི་ཏོ་ཤེར་བྷིལ་ལ་བྱས་པའི་བྱ་བ་ཡིད་ལ་དྲན། རྒད་པོ་སི་ཏོ་ཤེར་བྷིལ་ཤ་ཚ་རྒྱུ་
ཨང་། བྷིལ་གྱིས་གོས་ཁང་དུ་ངུ་ཤར་རྒྱག་དོན་ཅི་ཡིན་པ་ད་ཆ་ཁོས་གཞི་ནས་ཤེས་པ་རེད།

མེག་སི་ཁོ་པ།

གཅིག
ཁོའི་ལོ་རྒྱུས་སུས་ཀྱང་མི་ཤེས་ལ། ཁོ་ལ་རྒྱུས་མངའ་ཆུང་ཤོས་ནི་གསར་བརྗེ་ཨུ་ཡོན་
ལྷན་ཁང་གི་མི་དེ་ཚོ་རེད། ཁོ་ནི་ཁོ་ཚོའི“ལྐོག་གྱུར་ཆུང་ཆུང”ཞེས་པ་དང་། ཁོ་ཚོའི“རྒྱལ་
གཅེས་སྐྱེས་ཆེན་དམ་པ” ཞེས་པ་ཡིན་པ་དེས་དེ་རང་གི་བྱེད་སྟངས་ཀྱི་ཐོག་ནས་འཆར་
ལ་ཉེ་བའི་མེག་སི་ཁོའི་གསར་བརྗེའི་ཆེད་དུ་ཁོ་ཚོ་དང་འདྲ་བར་ལས་ཀ་ཧུར་ཐག་བྱེད་པ་
རེད། ཨུ་ཡོན་ལྷན་ཁང་གི་ནང་དུ་ཁོ་ལ་དགའ་པོ་བྱེད་མཁན་སུ་ཡང་མེད་སྟབས། དོན་དེ་
ཁོ་ཚོས་ཡུན་ཧ་ཅང་རིང་པོ་སོང་རྗེས་གཞི་ནས་ཤེས་པ་རེད། ཁོ་ཚོའི་འཚང་ཁ་ཆེ་ལ་བྲེལ་
བ་ཚ་བའི་ཁང་པ་དེ་ཚོའི་ནང་དུ་ཁོ་ཐེངས་དང་པོར་ཡོང་ཉིན་དེར། ཁོ་ཚོ་ཚང་མས་ཁོ་ནི་
གསང་མྱུལ་ཞིག་སྟེ། དྷི་ཡ་སེའི་གསང་མྱུལ་ལས་ཁུངས་ཀྱིས་རྔན་སླུ་བྱས་པའི་རྒྱུག་ཁྱི་
ཞིག་ཡིན་པར་དོགས་པ་བྱས། དེ་ཡང་ཁོ་ཚོའི་བློ་མཐུན་མང་པོ་ཞིག་ཨ་རིའི་ས་ཆ་ཁག་གི་
བཙོན་ཁང་དང་དམག་དོན་བཙོན་ཁང་དུ་བཅུག་ཡོད་པ་དང་། དེ་མིན་མི་ཁག་ཅིག་ལ་
རྐང་ལྕགས་བརྒྱབ་ཅིང་། ཐ་ན་ས་མཚམས་ཀྱི་ཕྱིར་ལྟ་སྐྱེལ་བྱས་ཏེ། གྱང་ལ་ཁ་གཏད་ནས་
གྲལ་སྟར་བསྒྲིག་ཏུ་བཅུག་སྟེ་སྲོག་ཐོག་ཏུ་བཏང་བ་རེད།
ཕོ་གཞོན་དེ་ཐེངས་དང་པོ་མཐོང་དུས་ནས་ཁོ་ཚོའི་མིག་ལ་མ་ཕྱིན་པ་རེད། ཁོ་ནི་
ཕོ་གཞོན་ཞིག་ཡིན་བདེན་ཏེ། རང་ལོ་བཅོ་བརྒྱད་ལས་ཡོལ་མེད་པ་དང་། ན་ཚོད་དང་
བསྡུར་ན་གཟུགས་པོ་ཡང་ཆེན་པོ་མ་རེད། ཁོས་ཁོ་རང་གི་མིང་ལ་ཧྥོ་ལི་ཕེ་རི་ཝེ་ར་ཟེར་
བ་དང་། ཁོའི་བསམ་འདུན་ནི་གསར་བརྗེའི་ཆེད་དུ་ལས་ཀ་བྱེད་རྒྱུ་དེ་ཡིན་ཟེར། དེ་ཙམ་
ལས་གཏམ་ཐོལ་པ་ཚིག་གཅིག་ཀྱང་མེད་ལ་དེ་ལ་གསལ་འགྲེལ་ཙམ་ཡང་མེད། ཁོ་དེ་
གར་ལངས་ནས་བསྒུགས་པར་བྱེད་ཅིང་། ངོ་ལ་འཛུམ་མདངས་ཕྲ་མོ་ཙམ་ཡང་མེད་པ་
དང་། མིག་མདངས་ལས་བརྩེ་མདངས་མངོན་རྒྱུ་མེད། ངང་ཐུང་འཚབ་འཚུབ་གཤིས་སུ་
གོམས་པའི་ཕོ་ལིན་ནོ་ཝེ་ར་གཟུགས་རིང་དེའི་སྙིང་ཁ་འདར་འཁྲུག་ཙམ་བྱས། ཕོ་གཞོན་
དེ་ནི་དངོས་གནས་སྐྱུག་བྲོ་ལ་འཇིགས་སུ་རུང་ཞིང་། ད་དུང་དཔོག་པར་དཀའ། ཁོའི་
མིག་ནག་པོའི་ནང་དུ་དུག་སྦྲུལ་ལྟ་བུའི་འོད་ཅིག་ཡོད་པ་དེ་ལས་ཡ་ང་སྙིང་རྗེ་བྲལ་བའི་
མེ་ལྕེ་འབར་བཞིན་ཡོད་པ་དེ་ལ་གོང་བུར་སྒྲིལ་བའི་ཞེ་འཁོན་ཚད་ལས་འདས་པ་མངའ་
བ་ལྟར་སྣང་། ཁོའི་མིག་མདངས་ཀྱིས་གསར་བརྗེ་བ་དེ་ཚོའི་ངོ་སྟེང་ནས་ལྕམ་སད་སི་པེ་
གཟུགས་ཐུང་གིས་བྲེལ་འཚུབ་ངང་རྒྱག་བཞིན་པའི་ལྕགས་པར་གྱི་སྟེང་དུ་བལྟས། ཁོས་
མོ་ལ་ལྟ་ཙམ་བྱས་པ་དང་ཏག་ཏག་མོས་མགོ་འདེགས་པ་ཁ་ཐུག་འཁེལ་ཞིང་། སྨྲ་བརྗོད་
ལས་འདས་པའི་མིག་མདངས་དེས་ཐ་ན་མོ་ལས་ཀ་འཚམས་འཇོག་དགོས་པ་བཟོས་སྣང་
ཤར་ནས། བྲིས་ཟིན་པའི་ཡི་གེ་ཡང་བསྐྱར་ཐེངས་གཅིག་བཀླགས་རྗེས། གཞི་ནས་མ་ཟིན་
འགོད་སྒང་གི་འཕྲིན་ཡིག་དེ་མོས་མུ་མཐུད་དེ་ལྕགས་པར་བརྒྱབ་པ་རེད།
ཕོ་ལིན་ནོ་ཝེ་རས་ཨ་རོད་ལ་ནོ་དང་ར་མོ་སེར་འདྲི་རྩད་བྱེད་པའི་མིག་མདངས་
ཀྱིས་ལྟ་བ་དང་། ཁོ་གཉིས་ཀྱིས་ཀྱང་ཁོ་ལ་འདྲི་རྩད་བྱེད་འདྲར་བལྟས་རྗེས་ཕན་ཚུན་ལྟ་
རེས་བྱས། ཁོ་ཚོའི་མིག་ལས་སོམ་ཉིའི་དྲ་བར་ཚུད་པའི་མདངས་ཤིག་མངོན། ཕོ་གཞོན་
ཕྲ་ལ་རིང་བ་དེ་ནི་ཡོང་ཁུངས་གསལ་པོ་མེད་པ་མ་ཟད། ཡོང་ཁུངས་མི་གསལ་བའི་མི་ལ་
མངའ་བའི་བློ་མ་བདེ་བར་བྱེད་པའི་ཁྱད་ཆོས་ཡོངས་རྫོགས་ཁོ་ལ་ཚང་ནས་ཡོད། གསར་
བརྗེ་བ་དཀྱུས་མ་གཞུང་དྲང་ཅན་དེ་ཚོའི་མིག་ནང་དུ་ཁོ་ནི་རྒྱུས་ལོན་དཀའ་བའི་གསང་
རྒྱ་ཞིག་དང་འདྲ། ཁོ་ཚོ་ཚང་མས་དྷི་ཡ་སེ་དང་དེའི་སྲིད་དབང་གདུག་རྩུབ་ཅན་ལ་ཞེ་
འཁོན་ཆེན་པོ་བྱེད་བདེན་ཡིན་རུང་། དེ་ནི་རྒྱལ་གཅེས་པ་དཀྱུས་མ་གཞུང་དྲང་ཅན་
ཞིག་གི་ཞེ་འཁོན་ཡིན་པ་ཙམ་རེད། ད་ཆ་ཕོ་གཞོན་དེ་ཡི་ལུས་ལ་ངོ་བོ་གཞན་ཞིག་ལྡན་
པ་དེའི་རྒྱུ་མཚན་ཅི་ཡིན་ཁོ་ཚོ་ཚང་མས་སྨྲ་བར་མི་ནུས་སོ། །འོན་ཏེ་འཚབ་འཚུབ་ཆེ་
ཤོས་དང་། ནམ་རྒྱུན་ལམ་སང་བསྒྲུབ་རྒྱུར་དགའ་བའི་ཝེ་རས་མཐའ་མར་དཀའ་གནད་
དེ་སེལ་བ་རེད།
ཁོས་གྲང་ཤུར་ཤུར་ངང “ཤིན་ཏུ་ལེགས" ཞེས་དང་། “ཁྱོད་ཀྱིས་གསར་བརྗེའི་
ཆེད་དུ་ལས་ཀ་བྱེད་འདོད་ཡོད་ཟེར་ན། སྟོད་གོས་ཕུད་ལས་ཕ་གིར་འཁེལ་ཅིག ངས་
ཁྱོད་ལ་བཤད་ཆོག ཤོག་ཅིག ཆུ་ཟོ་དང་། ཕྱིས་རས་གར་ཡོད་ངས་ཁྱོད་ལ་བསྟན་ཆོག
པང་གཅལ་ཧ་ཅང་ཛོར་བས་ཁྱོད་ཀྱིས་དེ་ཕྱིས་ཤིག དེ་ནས་ཁང་པ་གཞན་དག་གི་པང་
གཅལ་ཕྱིས་ཤིག ལུད་ཕོར་ཡང་གཙང་མ་བཟོས་ཤིག ད་དུང་སྒེའུ་ཁུང་ཡང་གཙང་མར་
ཕྱིས་ཤིག " ཅེས་བཤད།
ཕོ་གཞོན་དེས “དེ་ཡང་གསར་བརྗེའི་ཆེད་དུ་རེད་དམ” ཞེས་དྲིས།
ཝེ་རས “དེ་ཡང་གསར་བརྗེའི་ཆེད་དུ་རེད” ཅེས་ལན་བཏབ།
རི་ཝེ་རས་ཡིད་མ་ཆེས་པའི་མིག་མདངས་གྲང་ཤུར་ཤུར་ཞིག་གིས་ཁོ་ཚོར་ལན་
གཅིག་བལྟས་རྗེས་སྟོད་གོས་འཕུད་མགོ་བཙུགས།
“བྱས་ན། ལགས་སོ” ཞེས་ཁོས་ལན་བཏབ།
དེ་རྗེས་གཏམ་གཞན་ཚིག་གཅིག་མ་བཤད་པ་རེད། ཁོ་ཉིན་ལྟར་ལས་ཀར་ཡོང་སྟེ་
གད་རྒྱག་པ་དང་། པང་གཅལ་ཕྱིས་ནས་ཁང་པར་བསྡུ་གསོག་གཙང་མར་བརྒྱབ། ཁོ་
ཚོའི་ཁྲོད་ཀྱི་མི་རུ་ངར་ཤོས་དེ་ལས་ཀར་མ་སླེབས་ཀྱི་གོང་ལ་ཁོས་རྟག་པར་ཐབ་ཀྱི་
ཐལ་བ་འཕོ་བ་དང་། རྡོ་སོལ་དང་མེ་ཁ་གསོ་བྱེད་ཀྱི་ཤིང་བླངས་ཏེ་ལྕགས་ཐབ་སྤར་ནས་
འཇོག་པ་རེད།
ཐེངས་ཤིག་ཁོས “ང་འདིར་ཉལ་ན་ཆོག་གམ” ཞེས་དྲིས།
ཡ་ཡ། ད་བྱེད་དུས་དེ་འདྲ་ཡིན་པ་རེད། དྷི་ཡ་སེའི་རྒྱུག་ཁྱིས་མཐའ་མར་གདོང་རིས་ངོ་
མ་དེ་བསྟན་པ་རེད། གསར་བརྗེ་ཨུ་ཡོན་ལྷན་ཁང་ནང་ཉལ་འདོད་པ་དེ་ནི་ཁོ་ཚོའི་གསང་
བ་དང་མིང་ཐོ་དང་། དེ་བཞིན་མེག་སི་ཁོར་གསང་བའི་ལས་ཀ་བྱེད་མཁན་བློ་མཐུན་གྱི་སྡོད་
གནས་བཅས་ལྐོག་ཉན་བྱེད་འདོད་པ་ཧ་ཅང་གསལ་པོ་རེད། རེ་ཞུ་དེ་ཁས་མ་བླངས་པས་
རི་ཝེ་རས་དོན་དེ་ཡང་བསྐྱར་གླེང་མེད། ཁོ་ཚོས་ཁོ་གང་དུ་ཉལ་མིན་མི་ཤེས་ལ། ཁོས་ཟས་
གང་དུ་ཟ་བ་དང་། འཚོ་ཐབས་ཇི་ལྟར་བྱེད་པ་ཡང་མི་ཤེས། ཐེངས་ཤིག་ཨ་རོད་ལ་ནོས་ཁོ་ལ་
སྒོར་མོ་གཉིས་སྤྲོད་རྩིས་བྱས་པ་ན། རི་ཝེ་རས་མགོ་དཀྲུགས་ཙམ་བྱས་ནས་མ་བླངས་པ་རེད།
དེར་ཝེ་ར་ཡང་ཡོང་ནས་ཁོ་ལ་ལོངས་ཤིག་པའི་ཁ་ཏ་ཅི་ཐུབ་བྱེད་དུས། ཁོས་ནི “ངས་གསར་
བརྗེའི་ཆེད་དུ་ལས་ཀ་བྱེད་བགྱི་ཡོད” ཅེས་བཤད།
དེང་རབས་ཀྱི་གསར་བརྗེ་བྱེད་པར་དངུལ་མཁོ་ན་ཡང་ཨུ་ཡོན་ལྷན་ཁང་ནི་དངུལ་
དཀོན་དཀོན་པར་སྡོད་པ་རེད། ཨུ་ཡོན་ལྷན་ཁང་གི་ཁོངས་མིས་བཀྲེས་ལྟོགས་ཀྱིས་མནར་
བཞིན་དུ་ལས་ཀ་ཧུར་ཐག་བྱེད་ཅིང་། དཀའ་ངལ་ཇི་ལྟར་ཆེ་རུང་སྡུག་སྐད་མི་རྒྱག་མོད།
སྐབས་རེར་གསར་བརྗེར་རྒྱལ་ཕམ་ཅི་ཡོང་དེ་དངུལ་སྒོར་མོ་ཁ་ཤས་ཤིག་ལ་ཐུག་པ་ལྟ་
བུར་སྣང་། ཐེངས་ཤིག་ཁང་གླ་ཟླ་བ་གཉིས་ཆད་འགྱངས་བྱས་རྐྱེན་ཁང་བདག་གིས་ཁོ་ཚོ་
ཁང་པ་ནས་ཕྱིར་སྐྲོད་བྱེད་བཞིན་ཡོད་པ་དེ་ནི་ཐེངས་དང་པོ་ཡང་རེད། དེ་དུས་བློ་ལི་ཕེ་
རི་ཝེ་ར་སྟེ། རས་གོས་ཧྲལ་ཧྲུལ་གྱོན་ནས་ཁང་པར་གད་རྒྱག་མཁན་གླ་པ་ཤ་ཚ་རྒྱུ་དེས་མེ་
སད་སི་པེའི་སྒྲོག་ཙེའི་སྟེང་དུ་གསེར་ཊམ་སྒོར་མོ་དྲུག་ཅུ་བཞག་པ་རེད། གནས་ཚུལ་དེ་
འདྲ་ཐེངས་གཅིག་གིས་མི་ཚད་པར། ཐེངས་ཤིག་བྲེལ་འཚུབ་ངང་འཕྲིན་ཡིག་སུམ་བརྒྱ་
(རོགས་སྐྱོབ་ཞུ་བ་དང་། རྩ་འཛུགས་ཡོད་པའི་བཟོ་པའི་ཚོགས་པར་ཞལ་འདེབས་སློང་
ཡིག་དང་། ཚགས་པར་གྱི་རྩོམ་སྒྲིག་པར་གསར་འགྱུར་སྤེལ་ཕྱོགས་ཐད་དྲང་གཞག་བྱེད་
རོགས་ཞུ་བའི་འཕྲིན་ཡིག་དང་། དེ་བཞིན་ཨ་རིའི་ཁྲིམས་ཁང་གིས་གསར་བརྗེ་བར་མཐོ་
གནོན་བྱས་པར་རྒོལ་གཏམ་བརྗོད་པའི་ཡི་གེ་བཅས་སོ། །)ལྕགས་པར་བརྒྱབ་ཟིན་ན་ཡང་།
སྦྲག་འཛིན་མེད་རྐྱེན་བསྐུར་མ་ཐུབ་པར་ཚང་མ་སྒྲོག་ཙེའི་སྟེང་དུ་བསྒྲིགས་ནས་བཞག་
ཡོད་པ་རེད། ཝེ་རའི་ལག་འདོགས་ཆུ་ཚོད་མཐོང་སར་མེད། དུས་བརྡ་རང་གཏོང་གི་ལག་
འདོགས་ཆུ་ཚོད་རྙིང་པ་དེ་ནི་ཁོང་གི་ཡབ་ཀྱིས་བཞག་གནང་བ་ཞིག་རེད། མེ་སད་སི་པེའི་
དཀྱིལ་མཛུབ་སྟེང་གི་གཉེན་སྒྲིག་གི་མཛུབ་དཀྲིས་ཀྱང་མཐོང་སར་མེད། དངོས་གནས་
སྐྱ་ཟད་སྔོ་ལ་ཐུག་པ་དང་ལག་ཟད་དཔུང་ལ་ཐུག་པའི་དཔེ་ལྟར་ལ་གྱུར་ནས། ར་མོ་སེ་དང་
ཨ་རོད་ལ་ནོས་འུ་ཐུག་ཐབས་ཟད་ངང་ཨོག་ཚོམ་རིང་པོར་བྱུག་བྱུག་བྱས་ནས་སྡོད་རྒྱུར་
ཟད། འཕྲིན་ཡིག་དེ་ཚོ་ངེས་པར་དུ་བསྐུར་དགོས་ཀྱང་། སྦྲག་སྲིད་ཅུད་ཀྱིས་སྦྲག་འཛིན་
ཉོ་མཁན་ལ་ཏག་ཏག་འཛིན་རིན་ཆད་འགྱངས་ཐོ་འགོད་བྱེད་དུ་འཇུག་བགྱི་མེད་པ་རེད།
དེ་དུས་རི་ཝེ་རས་ཞྭ་མོ་གྱོན་ཏེ་ཕྱིན་པ་དང་། ཁོ་ལོག་ཡོང་དུས་སྦྲག་འཛིན་སྐར་མ་ཉིས་
ལོར་ངོ་གྲངས་ཉིས་སྟོང་མེ་སད་སི་པེའི་སྒྲོག་ཙེའི་སྟེང་དུ་བཞག་པ་རེད།
“ང་ནི་དངོས་འབྲེལ་འདི་ཚོ་དྷི་ཡ་སེའི་དངུལ་སྐྱུག་བྲོ་པོ་མིན་ནམ་སྙམ་པའི་
དོགས་པ་འདུག” ཅེས་ཝེ་རས་བློ་མཐུན་ཚོར་བཤད།
ཁོ་ཚོས་སྨིན་མ་གཟེངས་ཙམ་བྱེད་པ་ལས་སུས་ཀྱང་ཁ་ཚོན་གཅོད་མི་ནུས། འོན་ཏེ་
གསར་བརྗེའི་ཆེད་དུ་གད་པ་བྱེད་མཁན་ཧྥོ་ལི་ཕེ་རི་ཝེ་རས་ནི་དགོས་ངེས་ཀྱི་སྐབས་སུ།
གསེར་ཊམ་དང་དངུལ་ཊམ་འཁྱེར་ཡོང་ནས་ཨུ་ཡོན་ལྷན་ཁང་ལ་སྤྱོད་རྒྱུར་བར་མེད་སྤྲོད་
པ་རེད།
འོན་ཏེ་ཁོ་ཚོ་ད་དུང་ཁོ་ལ་དགའ་པོ་མེད། ཁོ་ཚོ་ཁོ་ལ་རྒྱུས་མངའ་མེད། ཁོའི་བྱེད
སྟངས་ཁོ་ཚོ་དང་འདྲ་བགྱི་མེད། ཁོས་སྙིང་གཏམ་བཤད་མྱོང་ཡེ་ནས་མེད་ལ། ཁོ་ལ་ཉམས་
ཚོད་ལེན་དུ་འཇུག་བགྱི་མེད། ཁོ་ཕོ་གཞོན་ཞིག་ཡིན་ན་ཡང་ཁོ་ཚོས་བློ་ཁོག་ཆེན་པོས་ཁོ་
ལ་འདྲི་ཞིབ་རྩ་བ་ནས་བྱེད་མི་ཕོད།
“གཅིག་བྱས་ན་ཁོང་ནི་ཁེར་གདུང་གིས་རབ་ཏུ་མནར་བའི་སྐྱེས་བུ་རླབས་ཆེན་
ཞིག་ཡིན་བགྱི་རེད། ངས་མི་ཤེས། ངས་ནི་མི་ཤེས” ཞེས་ཨ་རོད་ལ་ནོས་ཐབས་ཟད་
ངང་བཤད།
ར་མོ་སེས “ཁོང་ནི་སྤྱིར་བཏང་མིན་པ་ཞིག་ཡིན་བདེན་རང་རེད” ཅེས་བཤད།
མེ་སད་སི་པེས “ཁོང་གི་བརྩེ་སེམས་ཉམས་པ་རེད” ཅེས་དང་། “བཀྲག་མདངས་
དང་འཛུམ་མདངས་བསྲེགས་ཚར་བ་རེད། ཁོང་ནི་གཤིན་པོ་ཞིག་དང་འདྲ་ལ། ཡང་ནི་
གསོན་ཉམས་འཇིགས་རུང་དེ་ལྟར་རྒྱས་ནས་འདུག” ཅེས་བཤད།
ཝེ་རས “ཁོང་གིས་སྡུག་པོ་ཧ་ཅང་མང་པོ་མྱངས་མྱོང་ཡོག་རེད” ཅེས་དང་། “སྡུག་
པོ་ཚད་ལས་འདས་པ་མྱངས་མྱོང་མེད་ན། ཁོང་དང་འདྲ་པོ་འདི་འདྲ་རྩ་བ་ནས་ཆགས་
བགྱི་མ་རེད། ཁོང་ད་ལྟ་ཕྲུ་གུ་ཆུང་ཆུང་རང་རེད་ད” ཞེས་བཤད།
འོན་ཏེ་ཁོ་ཚོ་སྔར་བཞིན་ཁོ་ལ་དགའ་པོ་མེད་དེ། ཁོས་ཁ་བརྡ་གློད་མྱོང་དང་། གནད་
དོན་འདྲི་མྱོང་དང་། གྲོས་མགོ་འདོན་མྱོང་བཅས་ཡེ་ནས་མེད། ཁོ་ཚོས་གསར་བརྗེའི་སྐོར་
ལ་གཏམ་གླེང་ཧ་ཅང་ངར་པོ་དེ་འདྲ་བྱེད་རིམ་བཞིན་དུ་ཁོས་ནི་གམ་དུ་ལངས་ནས་ཁོ་ན་
ཉན་པར་བྱེད་ཅིང་། གཤིན་པོ་བཞིན་དུ་ངོ་ལ་རྣམ་འགྱུར་ཅི་ཡང་མེད་པ་དང་། མིག་ལས་
འོད་གྲང་ཤུར་ཤུར་ཞིག་ཁོ་ན་འཕྲོ་བར་བྱེད། ཁོའི་མིག་དེ་གཉིས་ཀྱིས་གདོང་འདི་ནས་
གདོང་ཕ་གིར་ལྟ་བ་དང་། གཏམ་སྨྲ་མཁན་འདི་ནས་ཕ་གིར་ལྟ་བར་བྱེད་པ་དེ་ནི་གྲང་འོད་
རབ་གསལ་གྱི་འཕགས་པ་དང་འདྲ་བར། སྐྱེ་བོའི་སེམས་ལ་གཟན་ཞིང་། བློ་མ་བདེ་བ་
དང་འུ་ཐུག་པ་བཟོ་བར་བྱེད།
ཝེ་རས་མེ་སད་སི་པེར “ཁོང་གསང་མྱུལ་མ་རེད” ཅེས་དང་། “ཁོང་ནི་རྒྱལ་གཅེས་
ཀྱི་སྐྱེས་བུ་དམ་པ་ཞིག་རེད། ངས་བཤད་པར་ཉོན་དང་། ཁོང་ནི་ང་ཚོ་ཡོངས་རྫོགས་ཀྱི་
ཁྲོད་ནས་རྒྱལ་གཅེས་ཀྱི་སྐྱེས་བུ་རླབས་ཆེ་ཤོས་དེ་རེད། ངས་ཤེས་ཀྱིས། ང་ལ་ཚོར་སྣང་
བྱུང་། ངའི་སེམས་དང་རིགས་ཤེས་གཉིས་ཀས་ཚོར་བྱུང་། འོན་ཏེ་ངས་ཁོང་ལ་རྒྱུས་མངའ་
ཏིལ་འབྲུ་ཙམ་ཡང་མེད” ཅེས་རང་ཉིད་ཀྱི་བསམ་འཆར་བཤད།
མེ་སད་སི་པེས “ཁོ་ནི་སྤྲོ་ཐུང་མེ་འབར་རང་རེད་འདུག" ཅེས་བཤད།
ཝེ་རས “ངས་ཤེས” ཞེས་དང་། “ཁོང་གི་མིག་དེ་གཉིས་ཀྱིས་ང་ལ་བལྟས་མྱོང་།
མིག་མདངས་དེ་འདྲར་འཇིགས་སྐུལ་ཁོ་ན་ལས་བརྩེ་བ་ནི་མེད་ལ། སྟག་རྒོད་བཞིན་དུ་
གདུག་རྩུབ་ཆེ། གལ་སྲིད་ངས་གསར་བརྗེར་ལྷག་བསམ་རྣམ་དག་མ་བྱས་པ་ཡིན་ན། ཁོང་
གིས་ང་གསོད་ངེས་ཡིན་པ་ངས་ཤེས། ཁོང་ལ་བརྩེ་སེམས་མེད་པ་རེད། ཁོང་ནི་གནམ་
ལྕགས་རལ་གྲི་བཞིན་དུ་ཡ་ང་སྙིང་རྗེ་དང་བྲལ་བ་དང་། བ་མོ་བཞིན་དུ་གྲང་ངར་ཆེ།
ཁོང་ནི་དགུན་ཁའི་དགོང་མོར་མི་གང་ཞིག་ཁེར་མར་འབྲོག་སྟོང་གི་རི་རྩེར་འཁྱགས་ཤི
ཐེབས་སྐབས་ཀྱི་ཟླ་འོད་དང་འདྲ་པོ་འདུག ང་ནི་དྷི་ཡ་སེ་དང་ཁོའི་ལག་དམར་བ་དེ་ཀུན་
ལ་མི་སྐྲག་ཀྱང་། ཕོ་གཞོན་འདི་ལ་དངོས་གནས་སྐྲག་བགྱི་འདུག ངས་ཁྱོད་ལ་དྲང་པོ་
བཤད་ཆོག ང་ནི་དངོས་གནས་ཞེད་བགྱི་འདུག ཁོང་ནི་འཆི་བདག་གི་ཕོ་ཉ་རེད" ཅེས་
བཤད་བཞིན་དུ་འདར་སིག་སིག་བྱས།
འོན་ཏེ་མི་གཞན་ལ་གོ་བསྐོན་བྱས་ཏེ་རི་ཝེ་རར་ཡིད་རྟོན་བྱེད་དུ་འཇུག་མཁན་དང
པོ་ཡང་ཝེ་ར་རེད། དེ་ཡང་ལོ་སན་ཅེལ་དང་ཁ་ལེ་ཧྥོར་ནེ་ཡ་འོག་མའི་བར་གྱི་འགྲུལ་ཟམ་
ཆད་པ་དང་། བློ་མཐུན་གསུམ་རང་ཉིད་ཀྱིས་བྲུས་པའི་དུར་སར་དམར་གསོད་འཁེལ་
ཞིང་། དེ་མིན་བློ་མཐུན་གཉིས་ལོ་སན་ཅེལ་དུ་ཨ་རིའི་བཙོན་ལ་བཅུག་པ་རེད། རྒྱལ་ཕྲན་
མཉམ་འབྲེལ་དམག་གི་དམག་སྤྱི་ཧུ་ཨེན་ཨལ་ཝ་ར་དྷོ་ནི་གདུག་འདྲེ་ཞིག་ཡིན་པ་དེས་
ཁོ་ཚོའི་འཆར་གཞི་ཡོངས་རྫོགས་གཏོར་རྐྱེན། ཁོ་ཚོས་ཁ་ལེ་ཧྥོར་ནེ་ཡ་འོག་མར་གསར་
བརྗེ་མཁས་པ་དང་དེ་གར་གསར་དུ་ཞུགས་པའི་གསར་བརྗེ་བར་ཡང་བསྐྱར་འབྲེལ་བ་
བྱེད་ཐུབ་བགྱི་མེད་པ་རེད།
ན་སོ་གཞོན་པའི་རི་ཝེ་རས་བཀའ་ལྟར་ལྷོ་བསྐྱོད་བྱས་པ་དང་། ཁོ་ལོག་སླེབས་
དུས་འགྲུལ་ཟམ་སླར་གསོ་བྱུང་ཞིང་། ཧུ་ཨེན་ཨན་ཝ་ར་དྷོ་ཡང་ཤི་བ་རེད། མི་ཚོས་ཁོ་
ཉལ་ཁྲིའི་སྟེང་དུ་ཤི་བ་མཐོང་བ་དང་། ཁོའི་བྲང་ལ་གནམ་ལྕགས་རལ་གྲི་ཞིག་ཡུ་བའི་
མཚམས་བར་བཙུགས་ཡོད་པ་རེད། དོན་དེ་རི་ཝེ་རར་བསྒོས་པའི་བཀའ་ལས་བརྒལ་ན་
ཡང་ཨུ་ཡོན་ལྷན་ཁང་ནང་གི་མི་ཚང་མས་ཁོའི་བྱ་བ་བྱེད་ཚུལ་ལ་རྒྱུས་མངའ་ཡོད་པ་རེད།
ཁོ་ཚོས་ཕན་ཚུན་མིག་བརྡ་བྱེད་ཀྱིན་སེམས་གསལ་གླེང་མེད་བྱས་པ་ཙམ་ལས་ཁོ་ལ་དྲིས་
མེད་ལ། ཁོས་ཀྱང་ཚིག་གཅིག་བཤད་མེད།
ཝེ་རས “ངས་ཁྱོད་ཚོར་སྔ་ས་ནས་བཤད་མྱོང” ཞེས་དང་། “ཕོ་གཞོན་འདིས་སུ་
ལས་ཀྱང་ལྷག་པའི་སྒོ་ནས་ངྷི་ཡ་སེ་སྐྲག་པར་བྱེད་བགྱི་རེད། ཁོང་ནི་ལྕགས་ལས་སྲ་བ་
དང་རྡོ་ལས་མཁྲེགས་པ་ཞིག་ཡིན་པ་དང་། ཁོང་ནི་དཀོན་མཆོག་གི་བཀའ་སྲུང་དམ་ཅན་
ཁྲོ་བོ་རང་རེད” ཅེས་བཤད།
མེ་སད་སི་པེས་ཁོང་ནི་སྤྲོ་ཐུང་མེ་འབར་རང་རེད་ཅེས་བཤད་མྱོང་བ་དེ་ཁོ་ཚོས་ཀྱང་
ཚོར་སྣང་བྱུང་བ་མ་ཟད། ད་དུང་དོན་དངོས་ཀྱིས་ར་སྤྲོད་བྱས་པ་རེད། ཁོ་ཡོང་དུས་མཆུ་
ཏོ་རལ་མེད་ན་ངོ་གདོང་གི་ལྷེབ་ཙམ་སར་སྨུག་ཐིག་ཆགས་པའམ། ཡང་ན་རྣ་བ་གཅིག་
སྐྲངས་བགྱི་ཡོད་པ་རེད། ཕྱི་རོལ་ཏུ་ཁོ་རང་ཟ་ཉལ་བྱེད་ས་དང་དངུལ་གསོག་ས་དང་། ཁོ་
ཚོས་རྒྱུས་མངའ་མེད་པའི་བྱེད་སྟངས་ཀྱི་ཐོག་ནས་བྱེད་སྒོ་སྤེལ་སའི་འཇིག་རྟེན་དེར་
ཁོས་རྟག་པར་གཞན་དང་འཁྲུག་རྩོད་བྱེད་བགྱི་ཡོད་ངེས་ཡིན་པ་ཧ་ཅང་གསལ་པོ་རེད།
རྗེས་སུ་དུས་ཡུན་གང་ཙམ་སོང་ཚེ། ཁོས་ཁོ་ཚོའི་གསར་བརྗེའི་དྲིལ་བསྒྲགས་བྱེད་པའི་
གཟའ་འཁོར་རེའི་ཚགས་པར་ཆུང་ཆུང་ལ་ལྕགས་པར་རྒྱག་མགོ་བཙུགས་ན་ཡང་སྐབས་
རེར་ཁོའི་མཛུབ་ཚིགས་ཀྱི་པགས་པ་རལ་ནས་ཁྲག་ཐོན་མེད་ན་མཐེ་བོང་རྨས་ནས་བྱ་
ས་སྤུ་ཙམ་ཡང་མེད་པར་གྱུར་པའམ། ཡང་ན་ཤུགས་ཟད་ངང་ལག་ངར་གཅིག་ཐུར་
དཔྱངས་བྱས་ནས་ལྕགས་པར་རྒྱག་མི་ཐུབ་པར་གྱུར་ཅིང་། ངོ་ལས་སྨྲ་བརྗོད་ལས་འདས་
པའི་སྡུག་བསྔལ་མངོན་པར་བྱེད།
ཨ་རོད་ལ་ནོས “འཁྱམས་པོ” ཟེར།
ར་མོ་སེས “རྟག་པར་ས་ཆ་སྐྱུག་བྲོ་པོ་དེ་ཚོར་འགྲོ་མཁན་སྡུག་ཅག་ཅིག་ཡིན་ངེས་
རེད" ཅེས་བཤད།
ཝེ་རས “ཡིན་ན་ཡང་ཁོང་ལ་དངུལ་ག་ནས་བྱུང་བ་ཡིན་ནམ” ཞེས་དང་། “དཔེར་
ན་དེ་རིང་ལ་ཆ་བཞག་ན། ཁོང་གིས་ཤོག་བུའི་རིན་པར་སྒོར་བརྒྱ་དང་བཞི་བཅུ་སྤྲད་ཚར་
བ་ངས་ད་ལྟ་གཞི་ནས་ཤེས་བྱུང” ཞེས་བཤད།
མེ་སད་སི་པེས “ཁོང་གིས་ལས་ཀར་མ་ཡོང་བ་རྟག་པར་བྱེད་བགྱི་འདུག” ཅེས་
དང་། “ཁོང་གིས་རྒྱུ་མཚན་ཅི་ཡིན་ཤོད་མྱོང་རྩ་བ་ནས་མེད” ཅེས་བཤད།
ར་མོ་སེས “ང་ཚོས་ཁོང་ལ་མྱུལ་ཞིབ་བྱེད་མཁན་ཞིག་གཏོང་དགོས་རེད” ཅེས་
གྲོས་མགོ་བཏོན།
ཝེ་རས “ངས་ནི་མྱུལ་ཞིབ་དེ་བྱེད་འདོད་མེད” ཅེས་དང་། “དེ་འདྲ་བྱས་ན་ཁྱོད་
རང་ཚོས་ང་པུར་འཇུག་བྱེད་དུས་མ་གཏོགས་ཡང་བསྐྱར་མཐོང་བགྱི་མ་རེད། ཁོང་ཞེ་
སྤྲོ་ཞེ་ནས་ལངས་ན་ཞེད་སྣང་ཧ་ཅང་ཆེན་པོ་འདུག གལ་སྲིད་ཁོང་སྤྲོ་ལངས་པ་ཡིན་ན་
དཀོན་མཆོག་གིས་ཀྱང་འགོག་ཐུབ་པ་ཁག་པོ་རེད” ཅེས་བཤད།
ར་མོ་སེས “ང་ནི་ཁོང་གི་མདུན་དུ་རང་ཉིད་ཕྲུ་གུ་ཆུང་ཆུང་ནང་བཞིན་ཆགས་བགྱི་
འདུག" ཅེས་རང་ཚུལ་གསལ་པོར་བརྗོད།
ཨ་རོད་ལ་ནོས “ངས་བྱས་ན་ཁོང་ནི་མཐུ་སྟོབས་ཀྱི་བདག་ཉིད་ཅན་ཞིག་རེད་བསམ་
གྱིས། ཁོང་ནི་གདོད་མའི་མི་དང་འདྲ་ལ། སྤྱང་ཀི་གདུག་པ་ཅན་དང་ཡང་འདྲ་ཞིང་། དུག་
སྦྲུལ་མི་གཟན་མཇུག་སྒྲ་ཅན་དང་མི་ལ་མཆུ་མདུང་འཛུགས་མཁན་འབུ་རྐང་བརྒྱ་པ་དང་
ཡང་འདྲ” ཞེས་བཤད།
ཝེ་རས “ཁོང་ནི་གསར་བརྗེའི་རྣམ་སྤྲུལ་རེད” ཅེས་དང་། “ཁོང་ནི་གསར་བརྗེའི
མེ་ལྕེ་དང་བླ་སྲོག་ཡིན་པ་དང་། ཁོང་ནི་ཡ་ང་སྙིང་རྗེ་བྲལ་བའི་ངང་འཁོན་ལན་སློག་
རེ་བྱེད་པའི་འབོད་སྒྲ་ཡིན་མོད། ཁོང་གིས་འབོད་སྐད་མི་བྱེད་པར་ཁ་ཁུ་སིམ་པོའི་ངང་
མི་གསོད་པ་ཙམ་རེད། ཁོང་ནི་དབེན་འཇམ་མཚན་གུང་ལ་རྒྱུ་བའི་འགོང་པོ་ཞིག་དང་
འདྲ” ཞེས་བཤད།
མེ་སད་སི་པེས “ཁོང་གི་སྐོར་དྲན་ཐེངས་རེར་ང་ནི་དངོས་གནས་ངུ་སྙིང་འདོད་
ཀྱིས” ཞེས་དང་། “ཁོང་ལ་མཛའ་བོ་ནི་མི་འདུག ཁོང་གིས་མི་ཡོད་ཚད་དགྲ་རུ་འཛིན་
གྱིས། ཁོང་གིས་ང་ཚོར་ད་དུང་བཟོད་སྒོམ་ཕྲན་བུ་བྱེད་ཐུབ་པ་ནི་ང་ཚོས་ཁོང་གི་བསམ་
འདུན་བསྒྲུབས་པས་རེད། ཁོང་ཁེར་རྐྱང་ཡུལ་པོའི་གདུང་བས་རབ་ཏུ་མནར་བཞིན་ཡོད་
རེད” "ཅེས་བཤད་པ་དང་། བཤད་མཚམས་འདིར་སླེབས་དུས་ངུ་ཅོ་ཏེག་ཏེག་ངང་སྨྲ་མི
ཐུབ་པར་གྱུར་ཅིང་། མིག་ཟུང་ཡང་རབ་རིབ་ལ་གྱུར།
རི་ཝེ་རའི་འགྲོ་འདུག་ཚང་མ་དཔོག་པར་དཀའ་བདེན་རེད། སྐབས་རེར་ཁོ་གཟའ་
འཁོར་ཁ་ཤས་འབྲེལ་ནས་རིག་རྒྱུ་མེད། ཐེངས་ཤིག་ཐ་ན་ཕྱི་ལ་ཟླ་བ་གཅིག་ཕྱིན་རྗེས།
བསམ་ཡུལ་ལས་འདས་པའི་ངང་ལོག་ཡོང་བ་མ་ཟད། གར་འགྲོ་གར་ཕྱིན་སྐོར་ཚིག་ཟུར་
ཙམ་ཡང་མ་བཤད་པར་མེ་སད་སི་པེའི་སྒྲོག་ཙེའི་སྟེང་དུ་གསེར་ཊམ་མང་པོ་བཞག་པ་
རེད། དེ་རྗེས་ཁོས་ཉི་མ་དང་གཟའ་འཁོར་མང་པོ་བསྟུད་དེ་གསར་བརྗེ་ཨུ་ཡོན་ལྷན་ཁང་
གི་ཆེད་དུ་ལས་ཀ་བྱེད་པ་དང་། དེ་ནས་ཡུན་རིང་མ་སོང་བར་ཁོས་སླར་ཡང་ཉིན་ལྟར་
ཉིན་མོ་ཕྱི་ལ་འགྲོ་ན་ཡང་། དེ་དུས་ཁོ་ཞོགས་པ་སྔ་ས་ནས་ཡོང་བ་དང་། དགོང་མོ་ཧ་ཅང་
འཕྱི་པོ་བར་སྡོད་པ་རེད། དེ་སྔ་ཁོས་ནམ་ཕྱེད་ལ་ལྕགས་པར་རྒྱག་པ་ཨ་རོད་ལ་ནོས་ཧ་གོ་
བ་དང་། དེ་དུས་ཁོའི་མཛུབ་ཚིགས་གསར་དུ་སྐྲངས་ཡོད་པའམ། ཡང་མིན་ན་མཆུ་ཏོ་རལ་
ནས་ཁྲག་ཐོན་མུས་རེད།
གཉིས།
འགག་རྩའི་དུས་ལ་སླེབས་ཡོད་པ་དང་། གསར་བརྗེ་སྐུལ་སློང་ཐུབ་མིན་དེ་ནི་གསར་
བརྗེ་ཨུ་ཡོན་ལྷན་ཁང་ལ་རག་ལས་ཤིང་། གསར་བརྗེ་ཨུ་ཡོན་ལྷན་ཁང་ལ་ནི་ཏག་ཏག་
དཀའ་ངལ་ཧ་ཅང་ཆེན་པོ་འཕྲད་ནས་ཡོད་པ་རེད། འདས་པའི་དུས་ཅི་འདྲ་ཞིག་ལས་
ཀྱང་ད་ལྟ་དངུལ་མཁོ་ཆེ་བ་ཡོད་རུང་དངུལ་ནི་འཚོལ་ཇེ་དཀའ་ཇེ་དཀར་གྱུར། རྒྱལ་
གཅེས་མི་སྣ་ཚོས་ཁོ་ཚོའི་མཐའ་མཇུག་གི་སྐར་ལི་གཅིག་མན་ཆད་ནས་བཏོན་ཟིན་ཏེ།
ད་ནི་ཡང་བསྐྱར་འདོན་རྒྱུ་མེད་པར་གྱུར། དུས་ཚིགས་གླ་པ་སྟེ། མེག་སི་ཁོ་ནས་བྲོས་བྱོལ་
དུ་ཡོང་ནས་ངལ་ལས་ཀྱིས་བུན་ཚབ་འཇལ་མཁན་ཞིང་པས་ཁོ་ཚོའི་གླ་ཆ་ཉུང་ཉུང་དེའི་
ཕྱེད་ཀ་ཞལ་འདེབས་སུ་ཕུལ་ཡོད་ན་ཡང་ད་དུང་འདང་བགྱི་མེད། ལོ་མང་རིང་གི་དཀའ་
སྤྱད་དང་གསང་བའི་ལས་ཀར་འབྲས་བུ་སྨིན་གྲབས་ཡོད་པ་དང་། དུས་སུ་བབ་ཅིང་།
གསར་བརྗེར་རྒྱལ་ཕམ་ཅི་ཡོང་གཏན་ཁེལ་མེད་པས། ཡང་བསྐྱར་ཤུགས་གཅིག་བརྒྱབ་
ནས་ཞུམ་པ་མེད་པའི་འབད་འཐབ་མཐའ་མ་དེ་བྱས་ཚེ། རྒྱ་སྲང་གི་སྟེང་དུ་རྒྱ་རྡོ་གཅིག་
བསྣན་པ་ལྟར་གསར་བརྗེ་རྒྱལ་ཁའི་ཕྱོགས་སུ་སྐུལ་འདེད་ཐུབ། ཁོ་ཚོས་མེག་སི་ཁོར་
རྒྱུས་ཡོད་དེ་ནམ་ཞིག་སྐུལ་སློང་བྱེད་ཐུབ་ན་གསར་བརྗེ་རང་བཞིན་གྱིས་སྤེལ་བར་ནུས་
པས། དྷི་ཡ་སེའི་སྲིད་དབང་ཧྲིལ་པོ་ཤོག་གླེགས་ཀྱི་ཁང་པ་བཞིན་དུ་ཐོར་བགྱི་རེད། མཐའ་
མཚམས་སུ་འོས་ལངས་གྲ་སྒྲིག་བྱེད་མུས་རེད། ཨ་རི་བ་ཞིག་གིས་འཛམ་གླིང་ཐོན་ལས་
བཟོ་པའི་མཉམ་འབྲེལ་ལྷན་ཚོགས་ཀྱི་ཚོགས་མི་བརྒྱ་འཁྲིད་དེ་མཐའ་མཚམས་བརྒལ་
རྒྱུའི་བཀའ་རྒྱ་བསྒུགས་ཏེ། ཁ་ལེ་ཧྥོར་ནེ་ཡ་འོག་མར་རྒོལ་བར་འགྲོ་རྩིས་བྱེད་བཞིན་ཡོད།
འོན་ཏེ་ཁོ་ལ་མེ་མདའ་དགོས་པ་དང་དུས་མཚུངས་སུ་གསར་བརྗེ་ཨུ་ཡོན་ལྷན་ཁང་དང་
འབྲེལ་བ་ཡོད་པའི་ནུབ་རྒྱ་མཚོ་ཆེན་མོའི་ཕར་ཕྱོགས་ཀྱི་མི་དེ་ཀུན་ལ་ཡང་མེ་མདའ་
དགོས་པའི་ཁྲོད་དུ་ཉེན་མཆོངས་པ་འཁྲུལ་མེད་དང་རླུང་རྟ་ཨེ་རྒྱུག་བལྟ་མཁན་དམག་
མི་དང་། ཇག་པ་དང་། མ་འདོད་པ་བྱེད་མཁན་ཨ་རིའི་བཟོ་ཚོགས་ཀྱི་ཚོགས་མི་དང་། སྤྱི་
ཚོགས་རིང་ལུགས་པ་དང་། སྲིད་གཞུང་མེད་པའི་རིང་ལུགས་པ་དང་། མི་ངན་དང་། མེག་
སི་ཁོ་ནས་བཙན་བྱོལ་དུ་ཡོང་མཁན་དང་། བྲོས་ཡོང་ནས་ངལ་ལས་ཀྱིས་བུན་ཚབ་འཇལ་
མཁན་ཞིང་པ་དང་། དེ་བཞིན་ཁོར་ངྷ་ལེན་དང་ཁོ་རོ་ར་དྷོའི་བཙོན་ཁང་དུ་འབྲབ་རྡུང་
ཚད་མེད་འཁེལ་རྗེས་བྲོས་བྱོལ་དུ་ཡོང་ནས་དམག་འཐབ་བྱེད་རེ་དེ་བས་ཆེ་བ་འཆང་
མཁན་གཏེར་འདོན་བཟོ་པ་བཅས། རྙོག་འཛིང་ཆེ་བའི་དེང་རབས་ཀྱི་འཇིག་རྟེན་དུ་བུད་
སྟོངས་ཡུལ་གྱར་ལ་གྱུར་པ་དང་བདག་པོ་སྤྲོད་མཁན་མེད་རྐྱེན་འཆི་གསོན་ལ་མི་འཛེམ་
མཁན་ཐམས་ཅད་ཡོད་པ་དེ་ཚོའི་རྟག་བརྟན་གྱི་འབོད་སྒྲ་རྫོགས་རྒྱུ་མེད་པ་ནི་མེ་མདའ་
དང་རྫས་མདེལ་དགོས་ཟེར་བ་དེ་རང་རེད།
དོང་ཙེ་གཅིག་ཀྱང་མེད་པར་འཁོན་ལན་སློག་འདོད་ཁོ་ན་འཆང་མཁན་མི་སྣ་
ཚོགས་པ་ཁྱུ་དེས་ས་མཚམས་བརྒལ་ན་གསར་བརྗེ་ལངས་རྒྱུ་ཡིན་པ་དང་། འགག་སྒོ་དང་།
བྱང་རྒྱུད་ཀྱི་གྲུ་ཁ་ཚང་མ་ཁོ་ཚོས་ལེན་བགྱི་རེད། དེའི་ཐད་དྷི་ཡ་སེས་ཀྱང་འགོག་རྒོལ་
བྱེད་མི་ཐུབ། ཁོས་ཁོའི་གཙོ་ཤུགས་དམག་བསྐུལ་ནས་ཁོ་ཚོར་ཁ་གཏད་འཇལ་མི་ཕོད་
དེ་ཁོས་ངེས་པར་དུ་ལྷོ་ཕྱོགས་བརྟན་བཟུང་བྱེད་དགོས་པས་སོ། །འོན་ཏེ་ལྷོ་ཕྱོགས་སུ་ཡང་
གང་སར་གསར་བརྗེའི་མེ་ལྕེ་མཆེད་པར་འགྱུར་ལ། མི་ཚོས་མཚོན་ཐོགས་འོས་ལངས་
བྱེད་པར་འགྱུར་ཞིང་། ཁོའི་འགོག་སྲུང་མཁར་རྫོང་གཅིག་རྗེས་གཉིས་མཐུད་ངང་རྩ་ཐོར་
ལ་འགྲོ་བ་དང་། མངའ་སྡེ་གཅིག་གི་རྗེས་སུ་གཅིག་ཐོར་མཐར། རྣམ་པར་རྒྱལ་བའི་གསར་
བརྗེའི་དམག་དཔུང་ཕྱོགས་བཞི་མཚམས་བརྒྱད་ནས་འདུས་ཡོང་སྟེ། དྷི་ཡ་སེའི་མཐའ་
མཇུག་གི་རྟེན་གཞི་མེག་སི་ཁོ་མཁར་གྲོང་ལ་བསྐོར་རྡུང་བྱེད་བགྱི་རེད།
འོན་ཏེ་དངུལ་གང་ནས་ལེན་དགོས་སམ། ཁོ་ཚོར་མི་ཡོད་པ་དེ་ཀུན་གྱིས་ངང་སྒུག་
བྱེད་ལོང་མེད་པའི་ངང་མེ་མདའ་འཁྱེར་འདོད་བྱེད་ལ། མེ་མདའ་འཚོང་འདོད་དང་
དབོར་འདྲེན་བྱེད་མཁན་ཚོང་པ་དེ་ཚོ་ཁོ་ཚོས་ངོ་ཤེས་མོད། འོན་ཏེ་གསར་བརྗེ་ས་འདི་
བར་སྐྱེད་བསྲིངས་བྱས་པ་དེའི་ཆེད་དུ་ཨུ་ཡོན་ལྷན་ཁང་གི་ཟུངས་ནུས་ཡོད་རྒུ་ཟད་གྲོན་
ཕྱིན་པ་རེད། མཐའ་མཇུག་གི་ཐོན་ཁུངས་དང་། དེ་བཞིན་བཀྲེས་ལྟོགས་ཀྱིས་མནར་
བཞིན་པའི་རྒྱལ་གཅེས་མི་སྣའི་ཁུག་མ་མཐའ་མ་དེ་ཡང་སྟོང་རྐྱང་ཆགས་མོད། རླབས་
ཆེན་གྱི་གསར་བརྗེ་ནི་ད་དུང་ཡང་སྔར་བཞིན་རླུང་ཁྲོད་ཀྱི་མར་མེ་ལྟར་དུ་སྣང་། མེ་
མདའ་དགོས་ལ་མདེའུ་ཡང་དགོས། ཆ་བསྡུ་ཡ་བསྡུ་བྱས་པའི་དཔུང་ཁག་དེ་ཚོར་གོ་
མཚོན་དགོས་པ་རེད། འོན་ཏེ་ཇི་འདྲ་བྱེད་དགོས་སམ། ར་མོ་སེས་ཁོའི་གཞུང་བཞེས་ལ་
ཤོར་བའི་ཐོན་ལས་ཀྱི་ཆེད་དུ་སྨྲེ་སྔགས་འདོན་པ་དང་། ཨ་རོད་ལ་ནོས་ཁོ་རང་ན་གཞོན་
གྱི་དུས་སུ་བག་མེད་རྒྱས་སྤྲོས་བྱས་པར་ཕངས་སེམས་སྐྱེས། མེ་སད་སི་པེའི་ཡིད་ལ་གལ་
སྲིད་གསར་བརྗེ་ཨུ་ཡོན་ལྷན་ཁང་གི་མིས་དེ་སྔ་གྲོན་ཆུང་མང་ཙམ་བྱེད་ཐུབ་ཡོད་ན།
གནས་ཚུལ་ཅུང་ཟད་མི་འདྲ་བ་ཡོང་ཡང་སྲིད་སྙམ།
ཕོ་ལིན་ནོ་ཝེ་རས “བསམ་བློ་གཏོང་རང་གཏོང་དུས། མེག་སི་ཁོར་རང་དབང་ཡོང་
མིན་དེ་དངུལ་སྒོར་སྟོང་ཕྲག་ཁ་ཤས་ཙམ་ལ་ཐུག་པ་ནི་བསམ་ཡུལ་ལས་འདས་པ་ཞིག་
རེད” ཅེས་བཤད།
ཁོ་ཚོའི་ངོ་ལས་ཡི་ཆད་དྲག་པོའི་མདངས་ཤིག་མངོན། མ་གཞི་བྱས་ན་ཁོ་ཚོས་
མཐའ་མཇུག་གི་རེ་བ་ཚང་མ་འཇོ་སེ་ཨ་མཱ་རོད་ལོར་བཅོལ་བ་རེད། གསར་བརྗེ་ཨུ་ཡོན་
ལྷན་ཁང་ལ་ཉེ་དུས་གསར་དུ་ཞུགས་པའི་མི་དེས་དངུལ་འདོན་རྒྱུ་ཁས་བླངས་མྱོང་ན་
ཡང་། ཁོ་ཆི་ཧྭ་ཧྭའི་ཁོ་རང་གི་གཞིས་ཀར་འཛིན་བཟུང་འོག་ཚུད་ནས་ཁོ་རང་གི་རྟ་རའི་
གྱང་མཚམས་དེ་རང་དུ་དམར་གསོད་འཁེལ་བ་དང་། གནས་ཚུལ་དེ་ད་ལྟ་ཐོས་ཙམ་རེད།
རི་ཝེ་རས་པུས་མོ་ས་ལ་བཙུགས་ནས་པང་གཅལ་ཕྱི་སྒང་ཡིན་པ་དེས་མགོ་ཡར་
བཏེགས་ཏེ་ལྟ་ཙམ་བྱས་པ་དང་། ལག་པར་ཕག་ཟེ་འཆང་ཞིང་། གཅེར་བུར་བྱས་པའི་ཕྲག་
པ་གཉིས་ཀྱི་སྟེང་དུ་ཡི་ཙིའི་ཁུ་བ་བཙོག་པ་ཕྲན་བུ་ཕྲན་བུས་ཁེངས།
ཁོས “སྒོར་མོ་ལྔ་སྟོང་གིས་འདང་བགྱི་རེད་དམ” ཞེས་དྲིས།
ཁོ་ཚོ་ཚང་མ་ཧང་སང་ཐག་ཆོད། ཝེ་རས་མགོ་བོ་ལྕོག་ཙམ་བྱས་ཤིང་མཆིལ་མ་ཁ་
གང་མིད། ཁོས་གཏམ་སྨྲ་བར་མི་ནུས་ཀྱང་སྐད་ཅིག་ཉིད་ལ་ཁོའི་སེམས་ནང་རེ་བའི་མེ་
ཏོག་འཁྲུངས།
རི་ཝེ་རས “མེ་མདའ་མངག་ཉོ་གྱིས་ཤིག” ཅེས་བཤད། དེ་འཕྲལ་ཁོས་སྐད་ཆ་མང་
པོ་བཤད། ཁོས་སྐད་ཆ་མང་པོ་དེ་འདྲ་ཤོད་པ་ཁོ་ཚོས་ཐོས་མྱོང་མེད། “དུས་ཚོད་ཚ་དྲག་
པོ་རེད། ངས་གཟའ་འཁོར་གསུམ་གྱི་ནང་ཚུན་དུ་སྒོར་མོ་ལྔ་སྟོང་དེ་ཁྱོད་ཚོར་སྤྲོད་ཐུབ་པ་
བྱེད་ངེས་ཡིན། དེ་འདྲ་བྱས་ན་ཡང་ཡག་པོ་འདུག དེ་དུས་གནམ་གཤིས་ཀྱང་ཅུང་དྲོ་རུ་
ཕྱིན་ནས་དམག་རྒྱག་མཁན་ལ་ཡང་ཡག་པ་ཡོག་རེད། མ་གཞི་ནས་ངས་བསྒྲུབ་ཐུབ་པ་
ཡང་དེ་ཙམ་རང་རེད།”
ཝེ་རས་སེམས་ནང་གི་རེ་བ་གནོན་དགོས་སྙམ། དེ་ལ་ཡིད་ཆེས་ཐབས་དང་བྲལ།
ཁོས་གསར་བརྗེའི་བྱེད་སྒོ་སྤེལ་བ་ནས་བཟུང་སྟེ། ཡིད་དབང་འཕྲོག་པའི་རེ་བ་མང་པོ་
དེ་ཙམ་འབྲས་མེད་ལ་གྱུར། གོས་ཧྲུལ་གྱོན་པའི་གསར་བརྗེའི་གད་པ་དེས་བཤད་པ་དེ་
བདེན་པ་ཡིན་པར་ཁོ་ཡིད་ཆེས་ཀྱང་། ཡང་ནི་ཁོས་ཡིད་ཆེས་བྱེད་མི་ཕོད།
ཁོས “ཁྱོད་སྨྱོ་བགྱི་འདུག་གམ" ཞེས་བཤད།
རི་ཝེ་རས “གཟའ་འཁོར་གསུམ་གྱི་ནང་ཚུན་དུ” ཞེས་དང་། “མེ་མདའ་མངག་ཉོ་
གྱིས་ཤིག” ཅེས་བཤད།
བཤད།
ཁོ་ཡར་ལ་ལངས་ཏེ་ཕུ་དུང་གཟེངས་པ་མར་ལ་གློད་པ་དང་སྟོད་གོས་ལེགས་པར་གྱོན།
ཁོས “མེ་མདའ་མངག་ཉོ་གྱིས་ཤིག” ཅེས་དང་། “ང་ད་ལྟ་འགྲོ་བགྱི་ཡིན” ཞེས་
གསུམ།
བྲེལ་ཟིང་ཆེན་པོས་ཁ་པར་མང་པོ་ཞིག་བརྒྱབ་ནས་སྐད་ཅོར་འུར་ཅོར་དིར་དིར་
གང་ཙམ་བྱས་རྗེས། ཁད་ལེའི་དོན་གཅོད་ཁང་གིས་དགོང་མོ་ཚོགས་འདུ་ཞིག་འཚོགས།
ཁད་ལེའི་བྱ་ལས་བྲེལ་བ་ཤིན་ཏུ་ཆེ་ལ་ཇུས་ཀྱང་རྒྱུག་པོ་མ་བྱུང་བ་རེད། ཁོས་ཝ་ཤེང་ཐོན་
ནས་ངྷད་ནེ་ཝར་དྷ་གདན་ཞུ་བྱས་ཏེ་དེ་དང་བྷི་ལི་ཁར་སད་བར་གྱི་བྷོག་སིང་འགྲན་སྡུར་
བཀོད་སྒྲིག་བྱས་ཟིན་ནས་གཟའ་འཁོར་གསུམ་གྱི་རྗེས་སུ་འགྲན་དུས་བཏབ་ཟིན་རུང་།
བསམ་ཡུལ་ལས་འདས་པར་ཁར་སད་ལ་རྨས་སྐྱོན་ཆེན་པོ་ཕོག་ནས་མལ་སར་ཉིན་
གཉིས་ལུས་པའི་དོན་དེ་ཁོས་གཟབ་གཟབ་ངང་ལུས་རྩལ་གསར་འགོད་པར་གསང་ན་
ཡང་། ཁར་སད་ཀྱི་ཚབ་བྱེད་ཐུབ་མཁན་མེད་པ་རེད། ཁད་ལེས་ཨ་རིའི་ནུབ་རྒྱུད་ལ་ཏར་
འཕྲིན་རབ་དང་རིམ་པ་བཏང་ནས་ཡང་ཚད་རིམ་པའི་བྷོག་སིང་མཁས་པ་བབ་འབྲེལ་
མཚུངས་པ་ཡོད་དོ་ཅོག་ལ་དྲིས་ན་ཡང་། དེ་ཀུན་ལ་འགྲན་དུས་དང་གན་རྒྱའི་ཚད་བཀག་
ཕོག་ནས་ཡོང་ཐུབ་བགྱི་མེད་པ་རེད། ད་ཆ་སླར་ཡང་རེ་བ་ཕྲན་བུ་ཡོད་ན་ཡང་ཆེན་པོ་
མེད་པ་རེད།
ཁད་ལེས་རི་ཝེ་ར་མཐོང་བ་དང་ཁོ་ལ་ལྟ་ཙམ་བྱས་ཏེ། “ཁྱོད་རང་བློ་ཁོག་ཆེ་སེ་བ་
བྱུང” ཞེས་དེ་སྐད་བཤད།
རི་ཝེ་རའི་མིག་ལས་ཞེ་འཁོན་ཟབ་མོ་མངོན་རུང་། ངོ་མདོག་མ་འགྱུར་ལ་ཁ་ཡང་
མ་གྲག
ཁོས “ངས་ཁོ་ཕམ་པར་བྱེད་ཐུབ” ཅེས་པའི་སྐད་ཆ་ཚིག་དེ་འདྲ་ཞིག་ཁོ་ན་བཤད།
“ཁྱོད་ཀྱིས་ཇི་ལྟར་ཤེས་བྱུང་ངམ། ཁོང་གིས་བྷོག་སིང་འགྲན་པ་ཁྱོད་ཀྱིས་མཐོང་
མྱོང་ངམ།”
རི་ཝེ་རས་ཕྲག་པ་གཟེངས་ཙམ་བྱས།
“ཁྱོད་ཀྱིས་ཁ་མི་གྲག་པ་ཅི་ཡིན” ཞེས་བྷོག་སིང་ལས་རིགས་ཀྱི་སྦྱིན་བདག་གིས་
ཁྲོ་སྐད་བསྒྲགས།
“ངས་ཁོ་ཕམ་པར་བྱེད་ཐུབ།”
“ཁྱོད་ཀྱིས་ཡང་སྙིང་སུ་དང་བྷོག་སིང་འགྲན་མྱོང་ངམ” ཞེས་མད་ཁེལ་ཁད་
ལེས་དྲིས། མད་ཁེལ་ནི་སྦྱིན་བདག་གི་སྤུན་མཆེད་ཡིན་པ་དེས་རྡོ་སེར་རྒྱན་འགྱེད་ཁང་
བཙུགས་ཡོད་པ་དང་། བྷོག་སིང་འགྲན་སྡུར་ལས་དངུལ་ཧ་ཅང་མང་པོ་རག་ཡོད།
རི་ཝེ་རས་ཁོ་ལ་སྡང་མིག་དྲག་པོ་ཞིག་ཆེར་བགྲད་པ་ལས་ལན་མ་བཏབ།
སྦྱིན་བདག་གི་དྲུང་ཡིག་ན་གཞོན་གོས་འཕྱོར་པོ་གྱོན་པ་ཞིག་གིས་གསལ་གསལ་
ཐིང་ཐིང་ཉན་རྗེས་ཁྲེལ་དགོད་ཀྱི་སྒྲ་ཞིག་བསྒྲགས།
ཁད་ལེས་དགྲ་འཛིན་གྱིས་ཁེངས་པའི་ཁུ་སིམ་དེ་གཏོར་ནས། “འོ་ཡག ཁྱོད་ཀྱིས་
རོ་བྷོ་ཚེ་ངོ་ཤེས་བགྱི་རེད” ཅེས་དང་། “ཁོང་སླེབས་གྲབས་ཡོད། ངས་ཁོང་འབོད་མཁན་
བཏང་བ་ཡིན། ཏོག་ཙམ་བསྒུགས་ནས་སྡོད་ཅིག ཡིན་ན་ཡང་ཁྱོད་རང་གི་བཟོ་ལྟར་
བལྟ་དུས་རེ་བ་དེ་ཙམ་མི་འདུག ངས་བྷོག་སིང་འགྲན་སྡུར་སྐྱུག་བྲོ་པོ་དེ་འདྲ་ཞིག་གིས་
ལྟད་མོ་བའི་སྤྲོ་བ་ཉམས་སུ་བཅུག་ན་ཡོང་བགྱི་མ་རེད། འགྲན་སྟེགས་མཐའ་འཁོར་གྱི་
པཱ་སེ་རེར་སྒོར་བཅོ་ལྔ་བྱས་ནས་འཚོང་དགོས་པ་དེ་ཁྱོད་རང་གིས་ཤེས་བགྱི་ཡོད་ཤག་
རེད” ཅེས་བཤད།
རྗེས་སུ་རོ་བྷོ་ཚེ་སླེབས་པ་དེ་ཆང་རག་གིས་བཟི་བེར་ཙམ་བྱས་ཡོད་པ་མངོན་གསལ་
དོད། ཁོ་ནི་ཕྲ་ཞིང་རིང་བའི་མི་ཉབ་བེ་ཉོབ་བེ་ཞིག་རེད། ཁོའི་གོམ་པ་རྒྱག་སྟངས་ཀྱང་
ཁོའི་སྐད་ཆ་བཤད་སྟངས་དང་འདྲ་བར་དེ་ལྟར་བརྟན་ལ་ལྷོད་མདོག་ཁ་བར་སྣང་།
ཁད་ལེས་ཁ་རི་ཁ་ཐུག་ངང “ཁྱེད་རང་ང་ལ་གསན་དང་། རོ་བྷོ་ཚེ་ལགས། ཁྱེད་རང་
གིས་མེག་སི་ཁོའི་བུ་འདི་རྙེད་བྱུང་ཞེས་ཁ་ཕོ་བཤད་མྱོང་བ་རེད། ཁར་སད་ཀྱི་ལག་ངར་
རྨས་པ་ཁྱེད་རང་གིས་མཁྱེན་གསལ་རེད། འོ་ཡག མདོག་སྐྱོ་ལ་ཤ་རིད་པའི་བུ་འདིས་དེ་
རིང་གདོང་ལྤགས་མཐུག་པོས་རྒྱུགས་ཡོང་ནས་ཁར་སད་ཀྱི་ཚབ་བྱེད་ཐུབ་ཅེས་བཤད་
བགྱི་འདུག ཁྱེད་རང་གིས་གཅིག་གསུངས་དང”ཞེས་བཤད།
ཁོས་སྐད་སྒྲ་དལ་ལྷོད་ལྷོད་ཀྱི་ཐོག་ནས “ཧ་ཅང་བཟང་། ཁད་ལེ་ལགས" ཞེས་དང་།
“ཁོས་འགྲན་ཐུབ” ཅེས་བཤད།
ཁད༌ལེས་ཤིན༌ཏུ༌མྱུར༌པོས “ངས་བལྟས་ན་དེ་རྗེས་ཁྱེད་རང་གིས་ཁོས་ཝར་དྷེ་ཕམ་
པར་བྱེད་ཐུབ་ཅེས་བཤད་བགྱི་རེད” ཅེས་ཁོ་ལ་ལན་ཚིག་གཅིག་སློག
རོ་བྷོ་ཚེས་གཟབ་ནན་ངང་བསམ་གཞིག་ཡུད་ཙམ་བྱས།
“མ་རེད། སྐད་ཆ་དེ་འདྲ་བ་ངས་བཤད་མི་ཕོད། ཝར་དྷེ་ནི་བྷོག་རྩལ་བྱང་མ་རྩེ་གྲ་
ཞིག་དང་བྷོག་སིང་གི་རྒྱལ་པོ་རེད། ཡིན་ན་ཡང་ཁོང་གིས་རི་ཝེ་ར་ལམ་སང་བསྒྱེལ་ཐུབ་
བགྱི་མ་རེད། རི་ཝེ་རར་ངས་རྒྱུས་མངའ་ཡོད། ཁོ་སེམས་འཚབ་པ་སུས་ཀྱང་བཟོ་མི་ཐུབ།
ཁོ་སེམས་པ་འཚབ་པ་ངས་མཐོང་མྱོང་རྩ་བ་ནས་མེད། དེའི་ཐོག་ཁོ་ནི་ལག་པ་གཉིས་ཀ་
སྤྱོད་ཤེས་མཁན་གྱི་བྷོག་སིང་མཁས་པ་ཞིག་རེད། ཁོས་ཕྱོགས་གང་རུང་ཞིག་ནས་ཁུ་ཚུར་
གཅིག་རང་དགར་གཞུས་རུང་ཟ་རི་ཟི་རི་བཟོ་ཐུབ།”
“དེ་ལ་ཧ་ལས་རྒྱུ་ཅི་ཡང་མེད། གལ་ཆེ་ཤོས་ནི་ཁོས་ལྟད་མོ་ཇི་འདྲ་སྟོན་ཐུབ་བམ།
ཁྱེད་རང་གིས་ཚེ་གང་རིང་བྷོག་སིང་གཞུ་མཁན་གསོ་སྐྱོང་དང་སྦྱོང་བརྡར་བྱས་བྱས་པ་
རེད། ཁྱེད་རང་གི་མིག་ཤེད་ལ་ངས་རྗེས་སུ་ཡི་རང་ཞུ་གྱིན་ཡོད། ཚང་མས་བལྟས་རྗེས་
དངུལ་འཕྲོ་བརླག་ཏུ་ཕྱིན་མ་སོང་སྙམ་པ་ཞིག་ཁོས་བཟོ་ཐུབ་བམ།”
“དེ་སྣང་དག་ཡོག་མ་རེད། མ་ཟད་ཁོས་ཝར་དྷེ་འ་ཆད་འུ་ཐུག་བཟོ་བགྱི་རེད། ཁྱོད་
རང་ཕོ་གཞོན་འདི་ལ་རྒྱུས་མངའ་མེད་ན་ཡང་ང་ཁོ་ལ་རྒྱུས་མངའ་ཡོད། ཁོ་ངས་ཧ་གོ་བ་
རེད། ཁོ་ནི་སེམས་པ་མི་འཚབ་མཁན་ཞིག་དང་གདོན་འདྲེ་ཞིག་རེད། གལ་སྲིད་འདྲི་
མཁན་འདུག་ན། ཁྱོད་ཀྱིས་ཁོ་ནི་སྒྱུ་མ་མཁན་རེད་ཅེས་བཤད་ཆོག ཁོས་རང་སྦྱོང་བྱས་
ནས་ཤེས་པའི་བྷོག་སིང་རྩེད་སྟངས་དེས་ཝར་དྷེ་ཧོན་འཐོར་བ་བཟོ་བགྱི་རེད། ཁོས་ཝར་
དྷེ་ཕམ་པར་བྱེད་ཐུབ་ཅེས་ངས་བཤད་མི་ཕོད་ཀྱང་། ཁོས་རྩེ་གྲ་འཛིངས་ནས་ཕུགས་རེ་ཧ་
ཅང་ཆེན་པོ་ཡོད་པའི་བྷོག་སིང་མཁས་པ་ཞིག་ཡིན་པ་ཁྱོད་ཚོར་ཤེས་སུ་འཇུག་བགྱི་རེད།”
ཁད་ལེས “འོ་ན་དེ་རང་ཡིན་ད” ཞེས་སྨྲས་ཤིང་། ཁ་ཕྱིར་སློག་ནས་ཁོའི་དྲུང་
ཡིག་ལ “ཧར་དྷེར་ཁ་པར་ཞིག་རྒྱོབས་ཤིག གལ་སྲིད་འཚམས་པོ་འདུག་བསམས་ན་
ངས་ཁོང་འདིར་འབོད་རྒྱུ་ཡིན་ཞེས་སྔོན་ནས་ཁོང་ལ་བཤད་ཡོད། ཁོང་ཁ་སྤྲོད་ཀྱི་རྡོ་སེར་
རྒྱན་འགྱེད་ཁང་ན་དངུལ་འབོར་ཆེན་འཕངས་ནས་རྒྱུ་ངོམ་བྱེད་བཞིན་ཡོག་རེད” ཅེས་
བཤད། ཁད་ལེས་སླར་ཁ་ཚུར་སློག་ནས་རྩལ་སློབ་དགེ་རྒན་དེ་ལ “བཞེས་རག་ཞལ་གང་
བཞེས་ན་ག་འདྲ་འདུག" ཅེས་བཤད།
རོ་བྷོ་ཚེས་ཨ་རག་ཝེ་སི་ཀི་སུའུ་ཊར་བསྲེས་མ་ཁ་གང་བཏུངས་རྗེས་གནས་ཚུལ་གྱི་
བྱུང་ལུགས་བཤད།
“ངས་བུ་འདི་ཇི་ལྟར་ཧྭ་གོ་མིན་ཁྱེད་ལ་བཤད་མྱོང་རྩ་བ་ནས་མེད། ལོ་ཤས་ཀྱི་གོང་
ལ་ཁོ་སྦྱོང་རར་སླེབས་བྱུང་། དེ་དུས་ངས་བོ་རོད་ནེར་སྦྱོང་བརྡར་སྤྲད་ནས་ཁོང་དང་དྷེ་ལ་
ནེ་འགྲན་དུ་འཇུག་སྒང་རེད། བོ་རོད་ནེ་ཟེར་མཁན་དེ་སྤྱོད་པ་ཧ་ཅང་ངན་པོ་ཡོག་རེད།
ཁོ་སེམས་པ་ངན་ཐག་ཆོད་པ་དེས་ཁ་གཏད་ལ་གདུག་རྩུབ་ཆེན་པོ་ཁོ་ན་གཞུས་པས་ན།
ང་ནི་ཁོ་ལ་སྦྱོང་རོགས་བྱེད་མཁན་མ་རྙེད་པའི་དཀའ་ལས་བྱུང་། དེ་དུས་བཀྲེས་ལྟོགས་
ཀྱིས་མནར་བའི་མེག་སི་ཁོ་ཕྲུག་འདིས་ཉེ་འཁོར་དུ་ལང་ལིང་དུ་བསྡད་པ་ངས་མཐོང་
བྱུང་བས། ཅི་ལ་ཡང་མ་ལྟོས་པར་ཁོ་འཁྲིད་དེ་བྷོག་སིང་ལག་ཤུབས་གཡོགས་ནས་འགྲན་
རར་ཞུགས་སུ་བཅུག་པ་ཡིན། ཁོ་ནི་བ་ཀོ་ལས་ཀྱང་སྲ་ན་ཡང་ཤེད་ཤུགས་མི་འདུག ཁོས་
བྷོག་སིང་གི་སྒྲིག་སྲོལ་ཐད་ཁ་ཕྱོགས་ཙམ་ཡང་ཧ་གོ་བགྱི་མི་འདུག བོ་རོད་ནེ་གདུག་
རྩུབ་ཅན་དེས་ཁོ་ལ་ཚ་ཐག་ཆོད་གཞུས་ན་ཡང་། ཁོས་འཛིང་སྐོར་གཉིས་འཁྱོངས་ནས་
ཤི་མིན་རོ་མིན་ཆགས་རྗེས་གཞི་ནས་དྲན་མེད་དུ་འགྱེལ་བ་རེད། ཡིན་ན་ཡང་དེ་ནི་ཁོ་
བཀྲེས་ལྟོགས་ཀྱིས་མནར་ནས་དྲན་མེད་དུ་འགྱེལ་བ་ཞིག་ཡིན་པ་དང་། ཉེས་རྡུང་འཁེལ་
ནས་ངོ་མི་ཤེས་པ་ཆགས་འདུག ངས་ཁོ་ལ་སྒོར་ཕྱེད་དང་ཟས་རྒྱགས་ཚད་ཐེངས་གཅིག་
བྱིན་པ་ཡིན། ཁོས་རྔམ་ཟ་རྔམ་འཐུང་ཇི་ལྟར་བྱས་མིན་དེ་ཁྱེད་ཀྱིས་གཟིགས་དགོས་ངེས་
རེད། ཁོ་ལ་ཟས་མ་རག་པར་ཉི་མ་གཉིས་ཕྱིན་འདུག ངའི་ཡིད་ལ་ད་ནི་ཁོ་ཚར་བ་རེད་
སམས་བྱུང་ཡང་བསམ་ཡུལ་ལས་འདས་པར་ཉི་མ་གཉིས་པར་ཁོ་སླར་ཡང་སླེབས་བྱུང་
བ་དེའི་གཟུགས་པོ་རེངས་ཏོ་ཡིན་པ་མ་ཟད་ད་དུང་ཕྲན་བུ་སྐྲངས་ནས་འདུག ཁོས་ཡང་
བསྐྱར་སྒོར་ཕྱེད་དང་ལྟོ་རྒྱགས་ཚད་ཐེངས་གཅིག་གསོག་དགོས་ཟེར། ཉི་མ་མང་པོ་སོང་
རྗེས་ཁོས་འཛིང་རྒྱུ་ཇེ་ཡག་ཏུ་ཕྱིན་སོང་། ཁོ་ནི་དོན་དམ་གྱི་བྷོག་སིང་རིག་པ་ཅན་ཞིག་
ཡིན་པ་དེ་དཔའ་ཆ་ཐང་བ་ལ་ཁྱོད་རང་ཡིད་ཆེས་ཐབས་དང་བྲལ། ཁོ་ལ་བརྩེ་སེམས་མེད་
པར་འཁྱགས་པ་ནང་བཞིན་རང་རེད། ངས་ཁོ་ངོ་ཤེས་ནས་ཡུན་རིང་པོ་དེ་འདྲ་སོང་ཡང་
ཁོས་བཤད་ཐེངས་གཅིག་ལ་སྐད་ཆ་ཚིག་འབྲུ་བཅུ་གཅིག་ཡན་བཤད་མྱོང་རྩ་བ་ནས་མེད།
ཁོས་ལས་ཀ་ཁོ་ན་བྱས་ནས་སྡོད་བགྱི་རེད།”
དྲུང་ཡིག་དེས “ངས་ཁོ་མཐོང་མྱོང” ཞེས་དང་། “ཁོས་ཁྱེད་རང་ལ་ལས་ཀ་མི་ཉུང་
བ་བྱེད་མྱོང་བ་རེད” ཅེས་བཤད།
རོ་བྷོ་ཚེས “སྐད་གྲགས་ཆོད་ཟིན་པའི་ཕོ་གཞོན་ཡོད་ཚད་ཀྱིས་ཁོའི་སྟེང་དུ་སྦྱོང་
མྱོང་ཡོག་རེད” ཅེས་དང་། “ཁོས་ཀྱང་ཁོ་ཚོའི་ས་ནས་འཇོན་ཐང་ཤེས་པ་རེད། ངས་བྱས་
ན་ཁོས་ཁོ་ཚོའི་ཁྲོད་ཀྱི་ཁ་ཤས་བསྒྱེལ་ཐུབ་བགྱི་རེད། ཡིན་ན་ཡང་ཁོའི་སེམས་པ་འདིའི་
སྟེང་དུ་གནས་མི་འདུག ངས་བལྟས་ན་ཁོ་ལས་ཀ་འདི་ལ་དགའ་པོ་ཡོང་མྱོང་རྩ་བ་ནས་
ཡོག་མ་རེད། མ་མཐར་ཡང་ངས་བལྟས་ན་ཁོ་དེ་འདྲ་རེད་བསམ་གྱིས” ཞེས་ཁས་བླངས་
ནས་བཤད།
ཁད་ལེས “ཉེ་བའི་ཟླ་ཤས་ནང་ཁོས་སྤྲོ་སྐྱིད་ཁང་ཆུང་ཆུང་དེ་ཚོར་ཐེངས་ཁ་ཤས་
འཛིང་མྱོང་བ་རེད" ཅེས་བཤད།
“ཏག་ཏག་རེད། ཡིན་ན་ཡང་དོན་ཅི་ཞིག་གིས་ཁོ་ལ་ཤུགས་རྐྱེན་ཐེབས་མིན་ནི་
ངས་མི་ཤེས། ཁོས་གློ་བུར་དུ་ཧུར་ཐག་ཞུགས་བགྱི་འདུག ཁོ་ཞུགས་མ་ཐག་ཏུ་ཡུལ་འདི་
གའི་ཕོ་གཞོན་ཚང་མ་ཕམ་ཉེས་སུ་བཏང་འདུག ཁོ་ལ་ཕལ་ཆེར་དངུལ་མཁོ་བ་འདྲ།
ཁོའི་གྱོན་གོས་ཀྱི་སྟེང་ནས་མཐོང་མི་ཐུབ་ཀྱང་ཁོ་ཕྲན་བུ་རྒྱལ་བདེན་རེད། ཁོ་ནི་མི་ཁྱད་
མཚར་པོ་ཞིག་རེད། ཁོའི་གནས་ཚུལ་ཤེས་མཁན་མེད། ཁོས་འཚོ་བ་ཇི་ལྟར་སྐྱེལ་བ་
ཤེས་མཁན་ཡང་མེད། ཐ་ན་བྷོག་སིང་འགྲན་དུས་ཀྱང་འགྲན་སྡུར་ཚར་མ་ཉིད་དུ་ལམ་
སང་ཕྱིན་ནས། དེ་ཉིན་ཁོ་མཐོང་སར་ཡོག་མ་རེད། སྐབས་རེར་ཁོ་གཟའ་འཁོར་ཁ་ཤས་
འབྲེལ་ནས་ཡོང་བགྱི་མ་རེད། ཁོ་མི་གཞན་གྱི་ཁ་ཏར་ཉན་རྒྱུར་དགའ་པོ་མེད། སུས་ཁོའི་
སྤྱི་གཉེར་བ་བྱེད་ཐུབ་རུང་དེ་ཕྱུག་པོ་ཆགས་རྒྱུ་གཏན་ཁེལ་ཡིན་རུང་། ཁོས་ནི་དེའི་ཐད་
བསམ་བློ་གཏོང་བགྱི་མ་རེད། ཡིན་ན་ཡང་ཁྱོད་ཀྱིས་ཁོ་དང་ཆ་རྐྱེན་གླེང་ཚེ། ཁྱེད་རང་
གཟིགས་དང་། ཁོས་དངུལ་སྨར་རང་འཁྱེར་ཤོག་ཟེར་བགྱི་རེད།”
བཤད་མཚམས་འདིར་སླེབས་དུས་ཏག་ཏག་དྷད་ནེ་ཝར་དྷེ་འཛུལ་ཡོང་། དངོས་
གནས་མི་རྟ་ཁྱུ་འཛོམས་ཟེར་བ་ནང་བཞིན་རེད། ཁོ་རླུང་འཁོར་འཚུབ་པ་ལྟར་འཛུལ་
ཡོང་ནས། སྤྲེལ་ལད་མཁས་མདོག་དང་། འཇམ་མདོག་དང་། ད་དུང་ཐམས་ཅད་འདུལ་
བའི་ཉམས་དང་ལྡན་པ་དང་། ཁོས་གང་སར་ཁ་བརྡ་བྱེད་ཅིང་། འདི་ལ་ཀུ་རེ་ཚིག་གཅིག་
དང་ཕ་གིར་དགག་ལན་ཚིག་གཅིག་བྱེད་ལ། མི་ངོ་རེ་བཞིན་ལ་ཡང་ན་འཛུམ་མདངས་
སྟོན་པ་དང་། ཡང་ན་ཧ་ཧ་དགོད་པར་བྱེད། དེ་ནི་ཁོའི་བྱེད་ལུགས་ཡིན་པ་དེའི་ནང་དུ་
ལྷག་བསམ་ནི་ཆ་ཤས་ཙམ་ལས་མེད། ཁོ་ནི་ཚུལ་འཆོས་ལ་ཤིན་ཏུ་ནས་མཁས་པ་ཞིག་
ཡིན་ཞིང་། མི་ཆོས་བྱ་བའི་ཁྲོད་ནས་ངོ་དགའ་སྤྲེལ་ལད་འཁྲབ་རྒྱུ་དེ་ནི་ནོར་བུ་ཡག་ཤེས་
དེ་ཡིན་པ་ཁོ་ཡིས་ཤེས། དོན་དུ་སེམས་གཏིང་དུ་ཁོ་ནི་གཟབ་ནན་ཆེ་ལ་བབ་བརླིང་དང་
ལྡན་པའི་བྷོག་སིང་མཁས་པ་ཞིག་དང་ཚོང་པ་ཞིག་ཡིན་པ་ཙམ་ལས། དེ་བྱིངས་ཚང་མ་
འདྲ་འབག་རེད། ཁོ་ལ་རྒྱུས་མངའ་ཡོད་པའམ་ཁོ་དང་ཚོང་རྒྱག་མྱོང་མཁན་ཚང་མས་
དངུལ་གྱི་སྐོར་གླེང་མ་ཉིད་དུ་ཁོས་ངྷད་ནེའི་གདོང་རིས་ངོ་མ་དེ་སྟོན་བགྱི་འདུག་ཅེས་
བཤད་པ་དང་། ཚོང་གི་དོན་དང་ཐུག་ཚེ་ཁོས་རང་ཉིད་ངོ་བསྐྱོད་བྱེད་ཅིང་། ལ་ལས་ཐ་ན་
ཁོའི་སྤྱི་གཉེར་བ་ནི་གཞན་དབང་ཅན་ཞིག་ཡིན་པ་དེའི་བྱེད་ལས་འབའ་ཞིག་ནི་ཁོའི་
ཚབ་ཏུ་ཁ་གྲག་རྒྱུ་ཙམ་དེ་རེད་ཅེས་བཤད་པར་བྱེད།
རི་ཝེ་རའི་བྱེད་སྟངས་ནི་དེ་དང་མི་འདྲ་སྟེ། ཁོའི་ཁྲག་རྩའི་ནང་དུ་དབྱིན་དྷི་ཨན་པ་
དང་སི་པན་གྱི་ཁྲག་རྒྱུ་བཞིན་ཡོད་པ་དང་། ཁོ་རྒྱབ་ཀྱི་ཟུར་ཁུག་ཏུ་གཡོ་མེད་སྒུལ་མེད་
ངང་ཁ་རོག་ལ་བསྡད་ཅིང་། ཁོའི་མིག་ནག་ཧྲིག་ཧྲིག་གིས་ངོ་གདོང་འདི་ནས་ངོ་གདོང་ཕ་
གི་བར་སྐོར་ལྟ་བྱས་ཏེ། ཐམས་ཅད་ལ་དོ་སྣང་བྱེད།
དྷད་ནེས “ད་བྱེད་དུས་ལྟས་ཕྲུག་འདི་འདྲ་ཞིག་རེད་འདུག་གོ" ཞེས་སྨྲ་བཞིན་དུ་
ཁོའི་ཚོད་དཔག་ནང་གི་ཁ་གཏད་དེ་ལ་ཞིབ་མོར་ལྟ་ཡག་ཐེངས་གཅིག་བྱས་ཤིང་།
རོགས་ཁམས་བཟང” ཞེས་བཤད།
རི་ཝེ་རའི་མིག་ལས་ཁྲོ་ངར་གྱི་མེ་འབར་བཞིན་གུས་ལན་སློག་རྩིས་ཙམ་ཡང་མེད་
པ་རེད། ཁོ་ནི་སྡུག་རོ་ཨ་རི་བ་ཐམས་ཅད་ལ་ཞེན་ལོག་སྐྱེ་བ་དང་། དེ་བས་སྡུག་རོ་ཨ་རི་བ་
འདི་པ་མཐོང་བ་ཙམ་གྱིས་འཁོན་སེམས་སྐྱེས། དེ་ནི་ཁོའི་ངོས་ནས་བཤད་ན་ཡང་ཡོང་ཧ་
ཅང་ཉུང་ཉུང་ཞིག་རེད།
དྷད་ནེས་རྩེད་མོ་དང་སྦྲགས་ནས་སྦྱིན་བདག་ལ “ཁྱེད་ཀྱིས་ང་འོན་ལྐུགས་དང་བྷོག་
སིང་འགྲན་དུ་འཇུག་པ་མ་རེད་དམ” ཞེས་རྒོལ་གཏམ་བརྗོད། དགོད་སྒྲ་འཇགས་རྗེས་
ཁོས་སླར་ཡང “གལ་སྲིད་ཁྱོད་ཚོས་བཙལ་བའི་འོས་མི་གཙོ་བོ་འདི་ཡིན་ན། ལོ་སན་
ཅེལ་ཆུང་ཐག་ཆོད་པའི་རྟགས་རེད། ཁྱོད་ཚོས་ཡང་སྙིང་ཁོ་བུ་བཅོལ་ཁང་ག་ནས་འཁྲིད་
ཡོང་བ་ཡིན་ནམ” ཞེས་ཟུར་ཟ་བྱས།
རོ་བྷོ་ཚེས “ངྷད་ནེ་ལགས། ཁོ་ནི་ཕོ་གཞོན་རྩེ་གྲ་ཞིག་རེད། ང་ལ་ཡིད་ཆེས་གནང་
དང” ཞེས་དང་། “ཁོང་ནི་ཕྱི་ཚུལ་ནས་མངོན་པ་ནང་བཞིན་གྱི་ཁ་གཏད་འཇལ་བདེ་པོ་
དེ་འདྲ་མ་རེད” ཅེས་དག་སེལ་བྱས།
ཁད་ལེས “མ་ཟད་པཱ་སེ་ཡང་ཕྱེད་ཀ་བཙོངས་ཚར་བ་རེད” ཅེས་དང་། “དད་ནེ་
ལགས་ཁྱེད་ཀྱིས་ཁོ་དང་ཡིན་ཅིག་འགྲན་རོགས་གནང་། ང་ཚོར་དེ་བས་ཡག་པ་རྙེད་བགྱི་
མི་འདུག” ཅེས་ནན་ཞུ་བྱས།
དྷད་ནེས་སྣང་མེད་ལིང་སྐྱུར་དང་མཐོང་ཆུང་ངང་རི་ཝེ་རར་སླར་ཡང་ལྟ་ཞིབ་ཐེངས་
གཅིག་བྱས་རྗེས་དབུགས་རིང་གཅིག་བཏང་།
“ད་བྱས་ན་ངས་ཁོ་ལ་ཤུགས་ཆུང་ཙམ་གཞུ་རྒྱུ་རེད། ཁོ་ངའི་ཁུ་ཚུར་གྱི་འོག་ཏུ་མ་
ཤི་བ་ཤོག་ཅིག”
རོ་བྷོ་ཚེས་ཧིན་སྒྲ་ཞིག་བསྒྲགས།
དྷད་ནེའི་སྤྱི་གཉེར་བས “ཁྱེད་རང་གིས་ཐུགས་གཟབ་གནང་དགོས” ཞེས་དང་།
“རྒྱུས་མེད་ཀྱི་ཁ་གཏད་ལ་ཉེན་མཆོངས་མ་གནང་མ་གཏོགས་གནས་ཚུལ་ལྷགས་ཉེན་
ཡོག་རེད"” ཅེས་དྲན་སྐུལ་བྱས།
དྷད་ནེས་འཛུམ་བག་དང་བཅས་ཏེ “ཨ་ཙི་འགྲིག་སོང་། ངས་གཟབ་གཟབ་བྱས་
ཆོག” ཅེས་དང་། “ངས་མགོ་བཙུགས་མ་ཉིད་ནས་ཁོ་དབང་འོག་ཏུ་བཅུག་རྗེས། ངའི་
སྙིང་ནས་བརྩེ་བའི་གཟིགས་མོ་བ་ཚོའི་ཆེད་དུ་ངས་ཁོ་ལ་ལྟ་སྐྱོང་ཡག་པོ་བྱས་ཆོག ཁད་
ལེ་ལགས། འདི་ལྟར་འཛིང་སྐོར་བཅོ་ལྔ་བར་འཛིངས་ཆོག དེ་རྗེས་རྩ་མེད་དུ་བཏང་ན་ག་
འདྲ་འདུག” ཅེས་བཤད།
ཁད་ལེས “འགྲིག་བགྱི་རེད” ཅེས་དང་། “ཁྱོད་རང་གིས་ངོ་མ་གནང་བཞིན་གནང་
ཐུབ་ན་འགྲིག" ཅེས་ལན་དེ་སྐད་བཏབ།
དྷད་ནེས “ད་བྱས་ན་ང་ཚོས་ཚོང་འགྲིག་པར་བྱའོ” ཞེས་བཤད་མཚམས་ཡུད་
ཙམ་བཞག་ཅིང་། ཁོག་རྩིས་རྒྱག་བཞིན་དུ། “ཏག་ཏག་རེད། ཁར་སད་དང་བྷོག་སིང་
འགྲན་པ་ནང་བཞིན་པཱ་སེའི་བཅུ་ཆ་དྲུག་དང་ཕྱེད་ཀ་དགོས། ཡིན་ན་ཡང་ང་གཉིས་བར་
གྱི་བགོ་སྟངས་དེ་ཅུང་ཟད་འདྲ་བགྱི་མ་རེད། ང་ལ་བཅུ་ཆ་བརྒྱད་སྤྲད་ན་འཚམས་པོ་
ཡོག་རེད” ཅེས་བཤད་ཅིང་། དེ་འཕྲལ་ཁོས་ཁོ་རང་གི་སྤྱི་གཉེར་བར “ཇི་འདྲ་འདུག་
གམ” ཞེས་ཚིག་གཅིག་དྲིས།
སྤྱི་གཉེར་བས་མགོ་བོ་ལྕོག་ཙམ་བྱས།
ཁད་ལེས་རི་ཝེ་རར “ཝ་ཡེ། ཁྱོད་ཀྱིས་ཤེས་སོང་ངམ” ཞེས་དྲིས།
རི་ཝེ་རས་མགོ་བོ་གཡུགས་གཡུགས་བྱས།
ཁད་ལེས “འདི་ལྟར་རེད” ཅེས་དང་། “བྷོག་སིང་མཁན་པོའི་ཡོང་འབབ་ནི་པཱ་
སེའི་ཡོང་འབབ་སྤྱི་འབོར་གྱི་བཅུ་ཆ་དྲུག་དང་ཕྱེད་ཀ་རེད། ཁྱོད་རང་ལས་དང་པོ་བ་ཡིན་
པ་མ་ཟད་མིང་གྲགས་ཀྱང་མེད་སྟབས། ཁྱོད་ཀྱིས་ངྷད་ནེ་དང་དངུལ་འདི་བགོ་དུས་ཁྱོད་
རང་ལ་བཅུ་ཆ་གཉིས་དང་། དྷད་ནེར་བཅུ་ཆ་བརྒྱད་འཐོབ་བགྱི་རེད། དེ་ནི་ཧ་ཅང་གི་
དྲང་གཞག་རེད། རེད་དམ་མ་རེད་རོ་བྷོ་ཚེ་ལགས” ཞེས་འགྲེལ་བཤད་བྱས།
རོ་བྷོ་ཚེས་མོས་མཐུན་བྱས་ནས “ཧ་ཅང་དྲང་གཞག་རེད་རི་ཝེ་ར” ཞེས་དང་། “ཁྱོད་
རང་ད་ལྟ་སྐད་གྲགས་ཆོད་རྒྱུ་ཡིན་པ་དེ་ཤེས་པར་གྱིས་ཤིག” ཅེས་བཤད།
རི་ཝེ་རས “པཱ་སེའི་ཡོང་འབབ་ཀྱི་བཅུ་ཆ་དྲུག་དང་ཕྱེད་ཀ་ཟེར་ན་ཁྱོན་བསྡོམས་
དངུལ་ག་ཚོད་རེད་དམ" ཞེས་དྲིས།
དྷད་ནེས་སྐད་ཆའི་བར་ལ་འཚངས་ནས “གཅིག་བྱས་ན་སྒོར་ལྔ་སྟོང་རེད། གཅིག་
བྱས་ན་སྒོར་བརྒྱད་སྟོང་ཟིན་བཟོ་ཡང་ཡོད” ཅེས་དང་། “སྤྱིར་བཏང་བྱས་ན་གྲངས་ཚད་
དེ་འདྲ་ཞིག་རེད། ཁྱོད་རང་ལ་ཕལ་ཆེར་སྒོར་ཆིག་སྟོང་ནས་ཆིག་སྟོང་དྲུག་བརྒྱ་བར་རག་
བགྱི་རེད། དངོས་གནས་ཡག་པ་ལ། མི་སྐད་གྲགས་ཅན་ང་ལྟ་བུས་ཕམ་པར་བྱས་པ་མ་
ཟད། ད་དུང་དངུལ་མང་པོ་འདི་འདྲ་རག་པ་རེད། ཁྱོད་ལ་ད་དུང་བཤད་རྒྱུ་ཅི་ཡོད” ཅེས་
འགྲེལ་བཤད་བྱས།
འོན་ཏེ་རི་ཝེ་རའི་ལན་ལ་ཁོ་ཚོ་ཧང་སང་བར་གྱུར།
ཁོས “སུ་རྒྱལ་རུང་དེས་ཆ་ཚང་འཁྱེར་རྒྱུ་བྱེད་དོ” ཞེས་བློ་ཐག་ཧ་ཅང་ཆོད་པོས་བཤད།
ཁང་པ་ཧྲིལ་པོ་ཁ་ཁུ་སིམ་པོར་གྱུར།
དྷད་ནེའི་སྤྱི་གཉེར་བས “དེ་འདྲ་བྱས་ན་ཕྲུ་གུའི་ལག་ནས་བྱི་རིལ་འཕྲོག་པ་འདྲ་པོ་
ཞིག་འདུག” ཅེས་བཤད།
དྷད་ནེས་མགོ་བོ་གཡུགས་གཡུགས་བྱས།
ཁོ་ན་རེ། “ང་ནི་སྤྱི་ཚོགས་ཀྱི་མྱོང་ཆ་ཆེན་པོ་ཡོད་མཁན་ཞིག་ཡིན” ཞེས་དང་།
“ཤན་འབྱེད་པའམ་འདིར་བཞུགས་རྣམ་པ་ལྷན་རྒྱས་ལ་ངས་དོགས་པ་བྱེད་པ་ཅི་མིན།
རྒྱན་འགྱེད་ཁང་གི་སྦྱིན་བདག་དང་སྐབས་རེར་འཕྲད་སྲིད་པའི་མགོ་སྐོར་གྱི་སྐོར་ངས་
གླེང་འདོད་མེད། ངས་བཤད་འདོད་པ་ནི་ང་ལྟ་བུའི་བྷོག་སིང་མཁས་པ་ཞིག་གི་ངོས་ནས་
བཤད་ན། ཚོང་འདི་དངོས་གནས་ཡག་པོ་མ་རེད། ངས་བརྟན་ཇུས་བྱེད་བསམ་གྱིས།
གནས་ཚུལ་བཤད་ཁག་པོ་རེད། གཅིག་བྱས་ན་ངའི་ལག་ངར་ཆག་པ་ཡང་སྲིད། གཅིག་
བྱས་ན་ང་ལ་སྦྲིད་སྨན་སྟེར་མཁན་ཡོང་བ་ཡང་སྲིད” ཅེས་འགྲེལ་བྱས་པ་དང་། ཁོས་
གཟབ་ནན་ངང་མགོ་གཡུགས་བཞིན་དུ “རྒྱལ་ཕམ་ཅི་བྱུང་རུང་ང་ལ་བཅུ་ཆ་བརྒྱད་
དགོས། ཁྱོད་ཀྱིས་བྱས་ན་ཅི་འདྲ་འདུག་གམ་མེག་སི་ཁོ་པ” ཞེས་བཤད།
རི་ཝེ་རས་མགོ་བོ་གཡུགས་གཡུགས་བྱས།
དྷད་ནེ་ཁོང་ཁྲོ་ལངས་ཤིང་། ད་ཆ་ཁོས་སེམས་ཐག་བཅད་པ་རེད།
“གཡའ་ཁོ་རེ་མེག་སི་ཁོའི་འདྲེ་ཕྲུག་མ་རབས་ཅན། ངས་ད་ལྟ་རང་ཁྱོད་ཀྱི་ཀླད་རྒྱ་
གཏོར་སྙིང་བྲོ་བགྱི་འདུག”
རོ་བྷོ་ཚེ་ག་ལེར་ཡར་ལངས་ནས་ལུས་པོ་དགྲ་ཡ་དེ་གཉིས་ཀྱི་གསེང་དུ་འཚངས།
རི་ཝེ་རས་ངོ་ནག་སྟོན་བཞིན་དུ “སུ་རྒྱལ་རུང་དེས་ནོམ་དངུལ་ཆ་ཚང་འཁྱེར་རྒྱུ་
བྱེད་དོ" ཞེས་ཡང་བསྐྱར་ཐེངས་གཅིག་བཤད་
དྷད་ནེས “ ཁྱོད་ཀྱིས་འདི་འདྲ་བྱེད་དོན་ཅི་ཡིན” ཞེས་དྲིས།
རི་ཝེ་རས་ཁ་རི་ཁ་ཐུག་ངང “ངས་ཁྱོད་ཕམ་པར་བྱེད་ཐུབ" ཅེས་བཤད།
དྷད་ནེས་སྟོད་གོས་ཕྱེད་ཙམ་འཕུད་ན་ཡང་དེ་ནི་ལྟད་མོ་བ་བསྔགས་འབོད་བྱེད་དུ་
འཇུག་ཚུལ་ཙམ་ཞིག་ཡིན་པ་ཁོའི་སྤྱི་གཉེར་བས་ཤེས། དྷད་ནེས་གྱོན་གོས་མ་འཕུད་ན་
ཡང་ཚང་མས་ཁོ་ལ་མ་བྱེད་ཅེས་ལབ་དགོས་པ་བཟོས་ཤིང་། མི་ཚང་མས་ཁོ་ལ་གདུང་
སེམས་བཅངས་ནས། རི་ཝེ་ར་ཡོངས་སུ་ཁེར་རྐྱང་ལ་ལུས་པ་བྱས།
ཁད་ལེས་སྐད་ཆའི་བར་ལ་འཚངས་ནས “ཁོ་རེ་གླེན་ཕྲུག་ངས་བཤད་པར་ཉོན་
དང” ཞེས་དང་། “ཁྱོད་རང་ལ་ཧ་ལས་རྒྱུ་ཅི་ཡང་མེད། ཉེ་བའི་ཟླ་ཤས་རིང་ལ་ཁྱོད་ཀྱིས་
ཡུལ་འདི་གའི་བྷོག་སིང་མཁས་པ་ཆུང་ཆུང་ཁ་ཤས་ཤིག་ཕམ་པར་བྱེད་མྱོང་བ་ང་ཚོས་
ཤེས་བགྱི་ཡོད། ཡིན་ན་ཡང་ངྷད་ནེ་ནི་རྩེ་གྲ་རེད། བྷོག་སིང་ཐེངས་འདི་བརྒྱབ་རྗེས་ལེགས་
སྐྱེས་འགྲན་སྡུར་ལ་ཞུགས་མཁན་རེད། ཁྱོད་ནི་མིང་གྲགས་མེད་པའི་ལས་དང་པོ་བ་ཞིག་
རེད། ལོ་སན་ཅེལ་ཕུད་པའི་ཡུལ་ལ་ཁྱོད་ཀྱི་མིང་གོ་མྱོང་མཁན་ཡོག་མ་རེད” ཅེས་བཤད།
རི་ཝེ་རས་ཕྲག་པ་གཟེངས་ཙམ་བྱས་ནས “ད་རེས་ཀྱི་འགྲན་སྡུར་རྗེས་སུ” ཞེས་
དང་། “ཁོ་ཚོས་ཐོས་བགྱི་རེད” ཅེས་བཤད།
དྷད་ནེས “ཁྱོད་ཀྱིས་ང་ཕམ་པར་བྱེད་བསམ་བགྱི་འདུག་གམ” ཞེས་རང་དབང་
མེད་པར་སྐད་ཆའི་བར་ལ་འཚངས།
རི་ཝེ་རས་མགོ་བོ་ལྕོག་ཙམ་བྱས།
ཁད་ལེས “ཁྱོད་རང་གིས་བསམ་བློ་ཡག་པོ་ཞིག་ཐོངས་ཤིག” ཅེས་དང་། “བསམ་
བློ་ཐོངས་དང་། དོན་དུ་འདི་ནི་ཁྱོད་ལ་བརྡ་ཁྱབ་སྦྱོར་བ་རང་རེད” ཅེས་ཁ་ཏ་བྱས།
“ང་ལ་དགོས་པ་ནི་དངུལ་ཡིན” ཞེས་པ་དེ་ནི་རི་ཝེ་རའི་ལན་རེད།
དྷད་ནེས་ཐག་ཆོད་པོའི་ངང “ལོ་ཆིག་སྟོང་སོང་ཡང་ཁྱོད་རང་ང་ལས་རྒྱལ་མི་ཐུབ”
ཅེས་བཤད།
རི་ཝེ་རས “དེ་འདྲ་ཡིན་ན་ཁྱོད་ཀྱིས་མོས་མཐུན་མི་བྱེད་པ་ཅི་ཡིན” ཞེས་དང་།
“གལ་སྲིད་དངུལ་རག་བདེ་པོ་དེ་འདྲ་ཡོད་ན། ཁྱོད་ཀྱིས་ལེན་ཐབས་མི་བྱེད་པ་ཅི་ཡིན”
ཞེས་ལྡོག་འདྲི་བྱས།
དྷད་ནེས་གློ་བུར་དུ་ཡིད་ཆེས་ཀྱིས་ཁེངས་པའི་སྒོ་ནས། “ཨ་ཙི། འོ་ཡག” ཅེས་དང་།
“ལྟས་ཕྲུག་ཁྱོད་རང་ངས་འགྲན་སྟེགས་ཀྱི་སྟེང་དུ་གསོད་བགྱི་ཡིན། ཁྱོད་ཀྱིས་ང་ལ་ཟུར་
ཟ་དེ་འདྲ་བྱེད་ཕོད་པ་རེད། ཁད་ལེ་ལགས་ཆ་རྐྱེན་དེ་བྲིས་ཤིག རྒྱལ་མཁན་གྱིས་ནོམ་
དངུལ་ཡོངས་རྫོགས་འཁྱེར་རྒྱུ་རེད། ལུས་རྩལ་གྱི་པར་ངོས་ནང་བཀོད་ནས་དྲིལ་བསྒྲགས་
ཤིག་གྱིས་ཤིག འདི་ནི་དགྲ་ཤ་ལེན་པའི་བྷོག་སིང་འགྲན་སྡུར་ཐེངས་ཤིག་རེད་ཅེས་ཁོ་
ཚོར་ཤོད་ཅིག ལྟས་ཕྲུག་ཁྲོན་པའི་ནང་གི་སྦལ་པ་ལྟ་བུ་འདི་ལ་ངས་བཟོ་ལྟ་ཞིག་བཟོ་བགྱི་
ཡིན” ཞེས་སྐད་བརྒྱབ།
ཁད་ལེའི་དྲུང་ཡིག་གིས་འབྲི་རྩིས་བྱེད་སྐབས། ངྷད་ནེས་བཀག་པ་རེད།
ཁོས “ཏོག་ཙམ་བསྒུགས་དང” ཞེས་དང་། རི་ཝེ་རར་ཁ་ཕྱོགས་ཏེ “གཟུགས་པོའི་
ལྗིད་ཚད་ཇི་འདྲ་བྱེད་དམ" ཞེས་བཤད།
རི་ཝེ་རས “འགྲན་སྟེགས་ཀྱི་མཐའ་སྣེར་འཇལ་བར་འགྲོ” ཞེས་ལན་བཏབ།
“ཡོང་བགྱི་མ་རེད། ཁོ་རེ་ལྟས་ཕྲུག་ཧམ་ཆེན། གལ་སྲིད་རྒྱལ་མཁན་གྱིས་ནོམ་
དངུལ་ཆ་ཚང་འཁྱེར་རྒྱུ་ཡིན་ན། ང་ཚོས་ཞོགས་པའི་ཆུ་ཚོད་བཅུ་པར་གཟུགས་པོའི་ལྗིད་
ཚད་གཞལ་དགོས།”
རི་ཝེ་རས “ད་བྱས་ན་རྒྱལ་མཁན་གྱིས་དངུལ་ཆ་ཚང་འཁྱེར་རྒྱུ་ཨེ་རེད” ཅེས་ཡང་
བསྐྱར་ཐེངས་གཅིག་དྲིས།
དྷད་ནེས་མགོ་བོ་ལྕོག་ཙམ་བྱས་ནས་གཏན་ཁེལ་བར་བརྩིས་ཤིང་། ཁོས་སྟོབས་
ཤུགས་རྒྱས་ཆེ་ཤོས་ཀྱི་སྐབས་སུ་འགྲན་སྟེགས་ལ་བསྐྱོད་དགོས་བསམས།
རི་ཝེ་རས “ད་བྱས་ན་ཆུ་ཚོད་བཅུ་པར་གཟུགས་པོའི་ལྗིད་ཚད་གཞལ་རྒྱུ་ཡིན་ནམ”
ཞེས་བཤད།
དྲུང་ཡིག་གི་སྨྱུ་གུས་མུ་མཐུད་དེ་བྲིས།
རོ་བྷོ་ཚེས་རི་ཝེ་རར “ཁྱོད་རང་སྤམས་ལྔས་ཡང་བ་ཡོག་རེད” ཅེས་དང་། “ཁྱོད་
རང་ལ་གྱོང་ཆེན་པོ་རག་པ་འདི་རང་ནས་ཁྱོད་ཕམ་ཚར་བ་རེད། དྷད་ནེ་ནི་གླང་རྒོད་ནང་
བཞིན་དཔའ་ཆ་ཐང་པོ་ཡོག་རེད། གླེན་པ་རང་རེད། ཁོང་གིས་ཁྱོད་རང་ཕམ་པར་བྱེད་
ངེས་རེད། ཁྱོད་རང་ལ་རེ་བ་ཏིལ་འབྲུ་ཙམ་ཡང་ཡོག་མ་རེད” ཅེས་འཁང་ར་བྱས།
རི་ཝེ་རས་འཁོན་སེམས་ཀྱི་མིག་མདངས་གྲང་ཤུར་ཤུར་ཞིག་གིས་ལན་གྱི་ཚབ་བྱས།
མ་གཞི་དེ་སྔ་ཁོས་རོ་བྷོ་ཚེ་ནི་སྡུག་རོ་ཨ་རི་བ་ཡོངས་རྫོགས་ཀྱི་ཁྲོད་ནས་དྲང་གཞག་ཆེ་
ཤོས་དེ་ཡིན་པར་འདོད་ན་ཡང་། ད་ཆ་ཐ་ན་སྡུག་རོ་ཨ་རི་བ་འདི་ལ་ཡང་ཁོས་མཐོང་ཆུང་
བྱེད་པ་རེད།
བཞི།
རི་ཝེ་ར་འགྲན་སྟེགས་ལ་འཛེགས་དུས་ཧ་ལམ་དོ་སྣང་བྱེད་མཁན་བྱུང་མེད། ཁོ་ལ་
དགའ་བསུ་ཞུ་མཁན་ནི་སྣང་མེད་ལིང་སྐྱུར་གྱི་ཐལ་མོ་རྡེབ་སྒྲ་ཆུང་ཆུང་ཐར་ཐོར་ཁ་ཤས་
ཤིག་རེད། ལྟད་མོ་བ་ཚང་མ་ཁོ་ལ་ཡིད་ཆེས་མེད། ཁོ་ནི་རླབས་ཆེན་གྱི་ངྷད་ནེ་ངོ་མས་
བཤས་གཏོང་བྱེད་ཀྱི་ལུ་གུ་ལྟ་བུ་ཞིག་རེད། མ་གཞི་ནས་ལྟད་མོ་བ་ཡི་ཆད་དྲག་པོ་བྱུང་
བ་སྟེ། ཁོ་ཚོས་དྷད་ནེ་ཝར་དྷེ་དང་བྷི་ལི་ཁར་སད་བར་གྱི་དམག་འཐབ་ཚ་དྲག་པོ་ཞིག་
མཐོང་རེ་བྱེད་པ་ཡིན་ཡང་། ད་ཆ་ལག་གསར་ཐབས་ཆག་འདི་འདྲ་ཞིག་ལ་བལྟས་ནས་
སྡོད་རྒྱུར་ཟད། ཁོ་ཚོས་ད་དུང་ངྷད་ནེའི་སྟེང་དུ་གཉིས་སྡུར་གཅིག་དང་། ཐ་ན་གསུམ་
སྡུར་གཅིག་གི་རྒྱན་དངུལ་བཙུགས་ནས། འགྱུར་ལྡོག་དེ་རིགས་ལ་མ་འདོད་ཚུལ་མཚོན་
པར་བྱས། རྒྱན་འཛུགས་བྱེད་མཁན་ལྟད་མོ་བ་དེ་ཚོའི་ངོས་ནས་བཤད་ན། ཁོ་ཚོས་རྒྱན་
དངུལ་སུའི་སྟེང་དུ་བཙུགས་ན་སེམས་པ་ཡང་དེ་ལ་ཕྱོགས་བགྱི་ཡོད།
མེག་སི་ཁོའི་ཕོ་གཞོན་དེས་ཁོ་རང་གི་ཟུར་ཁུག་དེར་བསྒུགས་ནས་བསྡད། དུས་ཚོད་
ནི་སྐར་མ་རེ་རེ་བྱས་ནས་དལ་བུར་ནར་འགྱངས་བྱས། དྷད་ནེས་རྐང་བཙུགས་ནས་ཁོར་
བསྒུག་ཏུ་བཅུག གཡོ་ཇུས་གསར་པ་དེ་རིགས་ཀྱིས་ན་གཞོན་ལ་ཁ་གཏད་འཇལ་ན་ཕན་
ཆོད་ཐོན་པ་རེད། ཁོ་ཚོས་དེ་འདྲ་ཞེས་སྡོད་དུས། སེམས་ཁྲལ་ཆེ་བ་དང་། སྣང་མེད་ལིང་
སྐྱུར་ངང་ཐ་མག་བར་མེད་འཐེན་མཁན་ལྟད་མོ་བར་ལྟ་བཞིན་དུ་ཞེད་སྣང་སྐྱེ་བར་འགྱུར་
བགྱི་ཡོད། འོན་ཏེ་གཡོ་ཐབས་དེས་ད་ཐེངས་གོ་ཆོད་མེད། རོ་བྷོ་ཚེས་བཤད་པ་བདེན་པ་
རེད། རི་ཝེ་རས་དངངས་སྐྲག་བྱེད་མྱོང་རྩ་བ་ནས་མེད། ཁོའི་དབང་རྩ་ནི་ཁོ་ཚོ་སུ་ཞིག་
ལས་ཀྱང་ཐང་བ་ཡོད་པ་དང་། ཁོ་ཚོ་ལས་དཔའ་ཞིང་བརྟན་པ་ཡོད་སྟབས། ཁོ་ལ་དབང་
རྩ་ཚོར་ལྷག་ལོག་པའི་གནས་ཚུལ་དེ་འདྲ་རྩ་བ་རང་ནས་ཡོང་མི་སྲིད་པ་ཞིག་རེད། ཁོའི་
ཕྱོགས་དེར་ཕམ་ཉེས་ཡོང་ངེས་ཡིན་པར་སྔོན་དཔག་བྱེད་པའི་ངང་ཚུལ་གྱིས་ཁོ་ལ་ཤུགས་
རྐྱེན་སྤུ་ཙམ་ཡང་ཐེབས་མེད། ཁོའི་ལས་རོགས་དེ་ཀུན་ནི་སྡུག་རོ་ཨ་རི་བ་རྒྱུས་མེད་དེ་
འདྲ་ཡིན་པ་དེ་ཀུན་ཟོག་རོ་ཡིན་པ་སྟེ། བྷོག་སིང་འགྲན་སྡུར་ཁྲོད་ཀྱི་ཞེ་ནས་སྡང་བའི་
གད་སྙིགས་ཡིན་པ་དེ་ཚོར་ངོ་ཚ་རྒྱུ་མེད་ལ་བརྔོ་ཡང་མི་ཐོགས། ད་ཆ་ཁོ་ཚོས་ཀྱང་སོ་སོའི་
ཕྱོགས་དེ་ཕམ་ངེས་ཡིན་པར་ཡིད་ཆེས་ནས་ཕུ་ཤོར་བ་རེད།
སི་པེ་དྷེར་ཧ་ཀེར་ཐེས “ད་ཆ་ཁྱོད་རང་གིས་གཟབ་གཟབ་གྱིས་ཤིག” ཅེས་དྲན་
སྐུལ་བྱས། སི་པེ་དྷེར་ནི་ཁོའི་ལས་རོགས་གཙོ་བོ་རེད། “ཁྱོད་ཀྱིས་དུས་འགྱངས་ཅི་ཐུབ་
བྱེད་དགོས། དེ་ནི་ཁད་ལེས་ང་ལ་མངགས་བྱུང་། དེ་འདྲ་མ་བྱས་ན་ཚགས་པར་གྱི་ཐོག་
ཏུ་སླར་ཡང་འགྲན་སྡུར་དེ་ནི་སྐྱུག་བྲོ་པོ་ཞིག་རེད་ཟེར་བ་མ་ཟད། ལོ་སན་ཅེལ་དུ་འགྲན་
སྡུར་དེའི་ཐད་གཏམ་ངན་དེ་བས་མང་བ་ཁྱབ་བགྱི་རེད།”
དེ་ཀུན་ནི་ཁོ་ལ་སྐུལ་མ་གཏོང་བའི་གཏམ་མིན་ན་ཡང་རི་ཝེ་རས་སེམས་ལ་བཞག་
མེད། ཁོས་བྷོག་སིང་འགྲན་སྡུར་ལ་མཐོང་ཆུང་བྱེད་དེ་དེ་ནི་ཞེ་ནས་སྡང་བའི་སྡུག་རོ་ཨ་
རི་བས་བཟོས་པའི་གཡོ་ཇུས་ཞེ་ནས་སྡང་དགོས་པ་ཞིག་རེད། དེ་སྔ་ཁོ་ལས་དེར་ཞུགས་ཏེ་
སྦྱོང་རར་གཞན་གྱི་ལག་ཆ་བྱེད་པར་འགྲོ་བ་ནི་བཀྲེས་ལྟོགས་ཀྱིས་མནར་བའི་དབང་གིས་
རེད། ཁོའི་གྲུབ་འབྲས་བསམ་བརྗོད་ལས་འདས་པ་དེ་ལ་ཁོ་རང་གིས་ནི་ཧ་ལས་རྒྱུ་ཅི་ཡང་
མེད་སྙམ་བྱེད། ཁོ་ལས་རིགས་དེ་ལ་ཞེ་ནས་སྡང་པོ་བྱེད། ཨུ་ཡོན་ལྷན་ཁང་ལ་ཞུགས་རྗེས།
ཁོ་དངུལ་གྱི་ཆེད་དུ་བྷོག་སིང་འགྲན་པར་འགྲོ་བ་དང་། དེ་ལྟར་དངུལ་གསོག་བདེ་པོ་ཡོད་
པ་གཞི་ནས་ཤེས། ཁོ་ནི་འཇིག་རྟེན་ཐོག་སོ་སོ་དགའ་པོ་མེད་པའི་ལས་རིགས་ཐད་ལེགས་
འགྲུབ་ཡོང་མཁན་དང་པོ་དེ་མ་རེད།
ཁོས་དབྱེ་ཞིབ་བྱས་མེད། འགྲན་ཐེངས་འདིར་ཁོ་རང་ངེས་པར་དུ་རྒྱལ་བ་བྱེད་དགོས་
པ་ལས་འབྲས་བུ་གཞན་དག་ཡོང་མི་སྲིད་པ་ཁོ་ན་ཤེས། དེ་ཡང་ཁོའི་རྒྱབ་ཏུ་བློ་རྩ་བརྟན་
བྱེད་སྐུལ་འདེད་གཏོང་མཁན་ནི་འགྲན་ར་འཚང་ཁ་ཤིག་ཤིག་དེའི་ནང་གི་མིའི་ཉལ་བའི་
རྨི་ལམ་དུ་ཡང་འཁོར་མྱོང་མེད་པའི་སྟོབས་ཤུགས་དེ་བས་ཆེ་བ་ཞིག་ཡིན་པས་སོ། །དྷད་
ནེས་བྷོག་སིང་འགྲན་པ་ནི་དངུལ་གྱི་ཆེད་དུ་རེད། འོན་ཏེ་རི་ཝེ་རས་བྷོག་སིང་འགྲན་པ་
ནི་ཁོའི་བློ་ངོར་འབར་བཞིན་པའི་དངོས་པོ་སྟེ། ཧ་ལས་ཧང་སང་དགོས་པའི་འཕྲུལ་སྣང་
དེའི་ཆེད་དུ་རེད། ད་ཆ་ཁོ་པ་འགྲན་སྟེགས་ཀྱི་ཟུར་ཞིག་ཏུ་ཁེར་རྐྱང་ཡུལ་པོར་གནས་པ་
དང་། མིག་གཉིས་ཆེར་བགྲད་དེ་ཕྱོགས་གཅིག་ནས་ཁོའི་གཡོ་སྒྱུར་རྒོད་པའི་ཁ་གཏད་
བསྒུགས་པ་དང་། ཕྱོགས་གཅིག་ནས་འཕྲུལ་སྣང་མང་པོ་གསལ་གསལ་ཐིང་ཐིང་དུ་མཐོང་
བ་དེ་ཀུན་ཁོས་དངོས་སུ་བརྒྱུད་མྱོང་བ་ལྟར་དུ་སྣང་།
ཁོས་རོད་ཨོ་བྷོ་ལན་ཁོ་གཙང་འགྲམ་གྱི་གྱང་དཀར་པོ་ཡིན་པའི་ཆུ་ཤུགས་གློག་ཁང་
མཐོང་བ་དང་། བཟོ་པ་དྲུག་སྟོང་བཀྲེས་ལྟོགས་ཀྱིས་མནར་ཞིང་། ངོ་ལས་ཐལ་མདོག་
ཐོན་པ་དང་། ད་དུང་ཕྲུ་གུ་ལོ་བདུན་བརྒྱད་ལ་སོན་པས་ལས་ཀ་ཉིན་གང་བྱས་ཀྱང་ཉི་ན
གཅིག་ལ་གླ་ཆ་ཨ་རིའི་སྐར་མ་བཅུ་ལས་མེད་པ་མཐོང་། ཁོས་ཚོས་ཁང་གི་བཟོ་པ་ངོ་ལས་
རོ་མདོག་ཐོན་པ་མང་པོ་མཐོང་། ཚོས་ཁང་འདི་རིགས་ལ་ཁོའི་ཕས་རང་ལྕེབས་ཕུག་ཅེས་
གསུང་མྱོང་བ་དང་། དེ་གར་ལས་ཀ་ལོ་གཅིག་བྱས་ན་འཆི་ངེས་རེད་ཅེས་གསུངས་པ་ཐོས་
མྱོང་། ཁོའི་སྐྱེས་མས་དེ་གར་ཟས་བཟོ་བཞིན་ཁྱིམ་ལས་རྩིང་རྙོག་ལ་བྲེལ་བཞིན་ཡོད་པ་
དང་། ད་དུང་བར་གསེང་བསྒྲུགས་ནས་ཁོ་ལ་བྱམས་པོ་བྱེད་པར་ཡོང་བ་རེད། ཁོས་སླར་
ཡང་ཁོའི་པ་ཕ་མཐོང་བ་དེའི་གཟུགས་སྟོབས་ཆེ་ལ། ཁ་སྤུ་རིང་བ་དང་། བྲང་ཞེང་ཆེ་ཞིང་།
ཁོང་ནི་སུ་ལས་ཀྱང་བྱམས་སྐྱོང་ཆེ་བ་དེས་མི་ཡོད་ཚད་ལ་བརྩེ་བ་འཆང་བ་དང་། ཁོང་
གི་ཐུགས་སེམས་ཤིན་ཏུ་ནས་རླབས་ཆེ་བ་དེའི་ནང་དུ་ད་དུང་བརྩེ་བ་ཁག་ཅིག་ཉར་ཐུབ་
ནས། ཨ་མ་དང་སྒོ་རའི་ཟུར་ཁུག་ན་རྩེད་མོར་རོལ་བཞིན་པའི་པྲ་ཚགས་ཆུང་ཆུང་དེའི་
ལུས་སྟེང་དུ་བཞུར་བར་བྱེད། དེ་དུས་ཁོའི་མིང་ལ་ཧྥོ་ལི་ཕེ་རི་ཝེ་ར་མི་ཟེར་བར་ཁོའི་རུས་
ནི་ཧྥེར་ནན་དྷེ་སེ་ཡིན་པ་དེ་ནི་ཁོའི་ཕ་མའི་རུས་མིང་ཡིན་པ་དང་། ཁོའི་མིང་ལ་ཧུ་ཨན་
ཟེར་བ་རེད། རྗེས་སུ་ཁོ་སོ་སོས་རུས་མིང་བསྒྱུར་བ་དེའི་རྒྱུ་མཚན་ནི་ཧྥེར་ནན་དྷེ་སེ་ཞེས་
པའི་རུས་མིང་དེ་ལ་ཉེན་རྟོག་ཅུད་ཀྲང་དང་དམག་སྲིད་ཉེན་རྟོག་པ་ཚོས་ཧ་ཅང་སྡང་པོ་
བྱེད་པས་རེད།
གཟུགས་སྟོབས་ཆེ་ལ་སེམས་རྒྱུད་བཟང་བའི་ཧུ་ཁུན་ཧྥེར་ནན་དྷེ་སེ་ཨང་། རི་ཝེ་
རས་མཐོང་བའི་འཕྲུལ་སྣང་གི་ཁྲོད་དུ་ཁོང་གིས་གནས་བབ་ཧ་ཅང་ཆེན་པོ་བཟུང་ཡོད།
དེ་དུས་ཁོས་མི་ཤེས་ཀྱང་། ད་ཆ་ཡང་བསྐྱར་བསམ་བློ་གཏོང་དུས་ཧ་གོ་བར་གྱུར། པར་
འདེབས་བཟོ་གྲྭ་ཆུང་ཆུང་དེའི་ནང་དུ་ཁོང་གིས་ལྕགས་པར་རྒྱག་པའམ། ཡང་ན་ཅ་ལག་
གིས་ཁེངས་པར་སྤུངས་པའི་སྒྲོག་ཙེ་དེའི་སྟེང་དུ་ཛ་དྲག་ངང་ཡི་གེ་གྲལ་འགྲིག་པོ་མེད་པ་
སྟར་པ་དང་སྟར་པ་འབྲེལ་ནས་རྫོགས་རྒྱུ་མེད་པ་འབྲི་བ་ཁོས་མཐོང་མཁན་འདྲ་བྱས། སྨྲ་
བསམ་བརྗོད་ལས་འདས་པའི་མཚན་མོ་དེ་ཚོར་བཟོ་པ་ཚོས་མཚན་མུན་གྱི་ཁྲོད་དུ་རྐང་
འཇབ་ལག་འཇབ་ངང་ལས་ངན་བྱེད་མཁན་ཡིན་པ་བཞིན་དུ་ཁོའི་ཕ་དང་འདུ་འཛོམས་
བྱེད་པར་ཡོང་སྟེ། སྐད་ཆ་ཆུ་ཚོད་ཁ་ཤས་བཤད་ནས་སྡོད་པ་ཁོས་སླར་ཡང་མཐོང་ལ། པྲ་
ཚགས་ཁོ་རང་ནི་ཟུར་ཁུག་ཏུ་ཉལ་ནས་བསྡད་ཡོད་ན་ཡང་གཉིད་མ་ཁུག་པར་ཁོ་ན་
སྡོད་བགྱི་ཡོད།
དེ་དུས་སི་པེ་དྷེར་ཧ་ཀེར་ཐེས་ས་ཐག་རྒྱང་ནས “མགོ་བཙུགས་མ་ཐག་ཏུ་མ་ཉལ་
ཅིག དེ་ནི་བཀའ་རེད། ཉེས་རྡུང་བཟོད་ནས་དངུལ་ཕྲན་བུ་གསོག་ཅིག” ཅེས་ཁོ་ལ་
བཤད་པ་ཁོས་ཐོས་མཁན་འདྲ་བྱས།
སྐར་མ་བཅུ་ཕྱིན་ན་ཡང་ཁོ་ད་དུང་ཟུར་ཁུག་དེར་བསྡད་ཅིང་། དྷད་ནེ་སྔར་བཞིན་
མ་ཡོང་བ་དེ་ལས་ཁོས་གཡོ་ཇུས་དེ་སྤྱོད་གང་ཐུབ་བྱེད་རྒྱུ་ཡིན་པ་ཧ་ཅང་གསལ་པོ་རེད།
འོན་ཏེ་རི་ཝེ་རའི་བློ་ངོར་ཕྱིར་དྲན་དེ་བས་མང་བ་ལང་ལོང་དུ་འཕྱུར་ཡོང་། ལས་
མཚམས་འཇོག་ཐེངས་དེའམ། སྦྱིན་བདག་གིས་ལས་གཉེར་མཚམས་འཇོག་བྱེད་ཐེངས་
དེ་ནི་བོ་ཨེབ་ལའི་བཟོ་པ་སྤུན་ཟླས་ལས་མཚམས་བཞག་པར་རོད་ཨོ་བྷོ་ལན་ཁོའི་བཟོ་
པས་རོགས་སྐྱོར་བྱས་རྐྱེན་གྱིས་ཐོན་པ་ཞིག་རེད། ཐེངས་དེའི་བཀྲེས་ལྟོགས་ནང་ཚང་མས་
རི་ཁྲོད་དུ་རི་སྐྱེས་ཤིང་འབྲས་དང་། ཤིང་གི་རྩ་བ་དང་། རི་ཚོད་བཅས་འཚོལ་བར་བསྐྱོད་
ནས་ཟོས་རྗེས། གྲོད་ཁོག་ལ་ཟུག་གཟེར་དྲག་པོ་གྲི་བཙུགས་པ་ལྟར་བཏང་བ་རེད། ད་དུང་
ཉམ་ང་བའི་གནས་ཚུལ་ཏེ། ཀུང་སིའི་ཚོང་ཁང་མདུན་གྱི་ས་སྟོང་དེ་དང༌། བཀྲེས་ལྟོགས་
ཀྱིས་མནར་བའི་བཟོ་པ་ཁྲི་སྟོང་མང་པོ་དང་། དམག་དཔོན་ཆེན་མོ་རོ་ས་ལི་ཨོ་མར་ཐེ་
ནེ་སེ་དང་ཕོར་ཧྥེ་རོད་ཨོ་དྷེ་ཡ་སེའི་དམག་དཔུང་བཅས་དང་། འཆི་བའི་མེ་ལྕེ་འབར་
བཞིན་པའི་མེ་མདའ་ཁོག་རིས་ཅན་འཕེན་མཚམས་ཡེ་ནས་མི་འཇོག་པ་ལྟར་སྣང་
ཞིང་། བཟོ་པ་ཚོའི་སྡིག་ཉེས་དེ་ནམ་ཡང་རང་ཉིད་ཀྱི་ཁྲག་དམར་གྱིས་འཁྲུད་དགོས་པ་
ལྟར་སྣང་ངོ་། །ད་དུང་མཚན་མོ་དེ་སྟེ། ཁོས་རླངས་འཁོར་གཡབ་མེད་དེ་ཚོ་མཐོང་བའི་
ནང་དུ་དམར་གསོད་འཁེལ་བའི་མིའི་ཕུང་པོ་མཐོན་པོར་སྤུངས་ནས་ཝེ་ར་ཁ་རུ་སེར་
དབོར་ཏེ། དེ་ཚོ་མཚོ་ཁུག་གི་ཉ་རྡོ་གཟན་ལ་སྦྱིན་རྒྱུ་ཡིན་པ་རེད། དེ་དུས་ཁོ་སླར་ཡང་
འཇིགས་རུང་མི་རོའི་ཕུང་གསོག་གི་སྟེང་དུ་འཛེགས་ཏེ་བཙལ་བཙལ་བས། ཁོའི་ཕ་དང་
མ་གཉིས་གོས་ཡོངས་སུ་བཤུས་ཏེ་ཤ་རུས་མཉམ་འདྲེས་ལ་གྱུར་འདུག་པ་མཐོང་། ཁོའི་ཨ་
མའི་བཟོ་ལྟ་དེ་དེ་བས་གསལ་བ་ངེས་ཏེ། ཁོང་གི་ཞལ་རས་ཕྱི་ལ་མངོན་པ་ལས་སྐུ་ཕུང་ནི་
མི་རོ་བཅུ་གྲངས་ཁ་ཤས་ཀྱི་འོག་ཏུ་མནན་ནས་ཡོད། དེ་འཕྲལ་ཕོར་ཧྥེ་རོད་ཨོ་དྷེ་ཡ་སེའི་
དམག་དཔུང་གིས་སླར་ཡང་མེ་མདའ་ཁོག་རིས་ཅན་འཕངས་ཡོང་བས། ཁོ་མར་མཆོངས་
ཏེ་རྔོན་པས་དེད་པའི་ཁྱི་གུ་བཞིན་དུ་ཐལ་འཚུབ་འཕྱུར་རེར་བྲོས་ནས་ཕྱིན།
ཁོའི་རྣ་བར་ང་རོའི་སྒྲ་ཤིན་ཏུ་ཆེ་བ་རྒྱ་མཚོ་འཁྲུག་པ་ལྟ་བུ་ཞིག་ཐོས་པ་དང་། དྷད་
ནེ་ཝར་དྷེས་རྩལ་སློབ་དགེ་རྒན་དང་ལས་རོགས་དང་བཅས་པ་འཁྲིད་དེ་དབུས་ཀྱི་བར་
ཤུར་ནས་མར་བབས་ཡོང་བཞིན་ཡོད། འགྲན་རའི་ནང་དུ་སྨྱོ་འབོད་ཀྱི་སྒྲས་ཁེངས་ཤིང་།
བཞིན་ཡོད། ཚང་མས་ཁོ་ལ་བསྟོད་བསྔགས་བྱེད་པ་དང་། ཀུན་གྱིས་ཁོ་ལ་ཕྱོགས་པར་བྱེད།
ལྟད་མོ་བས་རང་ཉིད་དད་བཀུར་བྱ་ཡུལ་ཏེ་རྒྱལ་ངེས་ཡིན་པའི་དཔའ་བོར་དགའ་བསུ་ཞུ་
དྷད་ནེས་དགའ་མགུ་ཡིད་ཚིམ་ངང་སྐེད་པ་གུག་གུག་བྱས་ཏེ་ཐག་པའི་འོག་ནས་འགྲན་
སྟེགས་སུ་འཛེགས་དུས། རི་ཝེ་རའི་ལས་རོགས་ཀྱང་སྤྲོ་ངར་འཕེལ་ཞིང་། ཐ་ན་སྤྲོ་བ་རབ་
ཏུ་འཕེལ་འདུག་ཅེས་བཤད་ཀྱང་ཆོག དྷད་ནེའི་ངོ་ལས་འཛུམ་མདངས་རང་ཕྱུང་ཞིང་།
ཁོའི་ངོ་གདོང་གི་ཕྱོགས་ཡོངས་ནས་གད་མོ་དགོད་ཅིང་། ཐ་ན་མིག་གི་ཟུར་དང་མིག་གི་
རྒྱལ་མོས་ཀྱང་གད་མོ་དགོད་པར་བྱེད། བྷོག་སིང་མཁས་པ་ངང་རྒྱུད་རིང་པོ་དེ་འདྲ་མཐོང་
མྱོང་ཡེ་ནས་མེད། ཁོའི་ངོ་གདོང་ནི་ལྟ་སྟངས་བཟང་པོ་དང་མཛའ་བཤེས་སྒྲོག་སྤེལ་བྱེད་
པའི་སྐོར་བསྐྱོད་བརྡ་ཁྱབ་སྒོ་བྱང་ཞིག་དང་འདྲ། ཁོས་ངོ་མི་ཤེས་པའི་མི་མེད་པར། ཐག་
རྒྱའི་ནང་ནས་གྲོགས་པོ་མང་པོར་བཞད་གད་སློང་བ་དང་། དགོད་ཀྱིན་བཤད་ཀྱིན་བྱེད་པ་
དང་སྐད་གཏོང་བ་བཅས་བྱས། རྒྱང་ཐག་རིང་ཙམ་དུ་བསྡད་པ་དེ་ཚོས་ཀྱང་དད་བཀུར་གྱི་
སེམས་པ་གནོན་མི་ཐུབ་པར་སྐད་གསང་མཐོན་པོས “ཝ་ཡེ། དྷད་ནེ་ལགས” ཞེས་འབོད་
ཅིང་། སྤྲོ་སྣང་ལྡན་ལ་བརྩེ་བ་མཚོན་པའི་དགའ་འབོད་དེ་རིགས་སྐར་མ་ལྔ་རྒྱུན་བསྐྱངས་
པ་རེད།
རི་ཝེ་རར་སུས་ཀྱང་དོ་སྣང་མི་བྱེད། ལྟད་མོ་བའི་སྣང་ངོར་ཁོ་ནི་ཧ་ལམ་མེད་པ་ལྟར་
དུ་སྣང་། སི་པེ་དྷེར་ཧ་ཀེར་ཐེས་སྐྲངས་པའི་ངོ་གདོང་རི་ཝེ་རའི་མགོ་བོའི་འཁྲིས་སུ་བསྒུར།
སི་པེ་དྷེར་གྱིས “སྐྲག་ནས་མ་འགྱེལ་བ་གྱིས་ཤིག” ཅེས་དང་། “བཀའ་ལ་ཉོན་ཅིག
ཁྱོད་ཀྱིས་ཨུ་ཚུགས་རྒྱག་དགོས། ཉལ་ན་མི་འགྲིག གལ་སྲིད་ཁྱོད་ཉལ་བ་ཡིན་ན། ང་ཚོར་
བཀའ་འབྱོར་བྱུང་བ་བཞིན་གོས་ཁང་དུ་ཁྱོད་རང་གསོད་བགྱི་ཡིན། ཧ་གོ་སོང་ངམ། ཁྱོད་
རང་གིས་འཛིང་རྒྱུ་རང་རེད” ཅེས་དྲན་སྐུལ་བྱས།
འགྲན་རའི་ནང་དུ་ཐལ་མོ་རྡེབ་མགོ་ཚུགས། དྷད་ནེ་བྷོག་སིང་འགྲན་སྟེགས་
བརྒྱུད་ནས་རི་ཝེ་རའི་མདུན་དུ་ཕྱིན། ཁོས་སྒུར་སྒུར་ལ་ལག་པ་གཉིས་ཀྱིས་རི་ཝེ་རའི་
ལག་པ་གཡས་པ་བཟུང་སྟེ། ལྷག་བསམ་དག་པས་དཀྲུགས་དཀྲུགས་ཁ་ཤས་བཏང་། ཁོའི་
འཛུམ་མདངས་རྒྱས་པའི་ངོ་གདོང་དེ་རི་ཝེ་རར་ཤིན་ཏུ་ཉེ་བར་སྦྱར། ལྟད་མོ་བས་ངྷད་
ནེའི་ལུས་རྩལ་མཁས་པའི་ཉམས་ལ་བསྟོད་བསྔགས་གཏོང་བའི་འབོད་སྒྲ་བསྒྲགས།
ཁོས་སྤུན་མཆེད་བཞིན་དུ་མཛའ་མདོག་ཁ་པོས་ཁོའི་ཁ་གཏད་ལ་བརྡ་བྱེད་བཞིན་ཡོད།
དྷད་ནེའི་མཆུ་ལན་འགའ་འགུལ་བ་དང་། ལྟད་མོ་བས་གསལ་པོ་མ་ཐོས་རྐྱེན་དེ་ནི་
སེམས་རྒྱུད་བཟང་བའི་ལུས་རྩལ་མཁས་པ་དེའི་མཛེས་མཚོན་གྱི་སྐད་ཆ་རེད་བསམས་
ནས་སླར་ཡང་བསྔགས་འབོད་བྱས། རི་ཝེ་ར་ཁོ་ནས་ཁོའི་སྐད་དམའ་པོ་དེ་ཐོས།
དྷད་ནེའི་འཛུམ་མདངས་རྒྱས་པའི་མཆུ་སྒྲོས་ཀྱི་ནང་ནས “ཁོ་རེ་མེག་སི་ཁོའི་ཙིག་
ཕྲུག” ཅེས་དང་། “ངས་ཁྱོད་རང་བྲུན་ཤོར་ཤོར་བཟོ་བགྱི་ཡིན” ཞེས་པའི་ཤོ་སྒྲ་གྲག
རི་ཝེ་ར་གཡོ་མེད་སྒུལ་མེད་ངང་ཡར་ལ་མ་ལངས་ཤིང་། ཁོའི་མིག་ལས་ཞེ་འཁོན་
མངོན་པར་བྱས།
ཐག་རྒྱུའི་ཕྱི་ནས་མི་ཞིག་གིས “ཁོ་རེ་ཁྱི་རྒན་ཡར་ལོངས་ཤིག” ཅེས་སྐད་བརྒྱབ།
ཁོའི་བྱེད་སྟངས་དེ་ལ་ལུས་རྩལ་མཁས་པའི་ཉམས་མེད་པར་བརྙས་ནས་ལྟད་མོ་བས་
ཁོ་ལ་ཁྲེལ་དགོད་ཀྱི་སྒྲ་དང་ཤོ་སྒྲ་སྒྲོག་མགོ་ཚུགས་ན་ཡང་། ཁོ་ནི་དེ་གར་གཡོ་མེད་སྒུལ་
མེད་དུ་བསྡད། ངྷད་ནེ་བྷོག་སིང་འགྲན་སྟེགས་བརྒྱུད་དེ་ལོག་འགྲོ་དུས། ལྟད་མོ་བས་སླར་
ཡང་ཁོ་ལ་བསྔགས་འབོད་ཐེངས་གཅིག་བྱས།
དྷད་ནེས་གོས་འཕུད་མ་ཉིད་དུ “ཨ་ལ་ལ” ཞེས་དང་། “ཨ་མ་མ” ཞེས་པའི་དགའ་
འབོད་ཀྱི་སྒྲ་ཡུག་ཅིག་གྲག ཁོའི་གཟུགས་ནི་མཆོག་ཏུ་བཟང་ཞིང་ཤ་རྒོད་མཉེན་པ་དང་།
དཔའ་ཆ་ཐང་ཞིང་ཤེད་དང་ལྡན་པ་དེ་ལས་སྙིང་སྟོབས་རབ་རྒྱས་མངོན་པར་བྱེད་པ་དང་།
ཤ་རྩི་ནི་བུད་མེད་བཞིན་དུ་དཀར་ཞིང་འཇམ་ལ་གཙང་། གཟུགས་པོ་ཤིན་ཏུ་མཛེས་པ་
དེ་ལ་ལྡེམ་ཤུགས་དང་སྟོབས་ཤུགས་ཀྱིས་ཁེངས་ཤིང་། འདས་པའི་འགྲན་སྡུར་ཐེངས་བཅུ་
གྲངས་ཁ་ཤས་ཀྱི་ནང་དུ་ཁོས་དེ་དོན་ར་སྤྲོད་བྱས་པ་དང་། ལུས་རྩལ་གྱི་དུས་དེབ་ཡོད་
ཚད་ཀྱི་ཐོག་ཏུ་ཁོའི་འདྲ་པར་བཀོད་མྱོང་བ་རེད།
སི་པེ་དྷེར་ཧ་ཀེར་ཐེས་རི་ཝེ་རའི་མགོ་ནས་རྔུལ་ལེན་འཕུད་དུས་ཧིན་སྒྲ་ཙམ་ལས་
ཐོས་རྒྱུ་མེད། ཤ་རྩི་ནག་པ་དེས་ཁོའི་གཟུགས་པོ་དེ་བས་རིད་མདོག་ཁ་བར་སྣང་། ཁོ་ལ་
ཡང་དཔའ་ཆ་ཐང་བའི་ཤ་རྒོད་ཡོད་ན་ཡང་ཁོའི་ཁ་གཏད་ཀྱི་ཤ་རྒོད་ནང་བཞིན་མངོན་
ཆེན་དེ་ལྟ་མེད། ལྟད་མོ་བས་སྣང་མེད་དུ་བཏང་བའི་དབང་གིས་ཁོའི་བྲང་ཞེང་ཆེན་པོ་
དེ་མ་རིག་ལ། ཁོའི་ཤ་རྒོད་ཀྱི་ཚི་སྣའི་སྲ་ཚད་དང༌། ཤ་རྒོད་ཕྲ་ཕུང་གི་ཚོར་བ་སྐྱེན་པོ་
དང་། དེ་བཞིན་ཁོའི་ལུས་ཧྲིལ་པོ་ནི་ཁྱད་དུ་འཕགས་པའི་དམག་འཐབ་སྒྲིག་གཞི་ཞིག་
ལ་འགྱུར་བའི་དབང་རྩའི་མ་ལག་ཚགས་དམ་པོར་ཁོ་ཚོ་དོ་སྣང་དེ་བས་མ་བྱུང་བ་རེད།
ལྟད་མོ་བས་མཐོང་བ་ནི་ཤ་རྩི་རྫ་མདོག་ཡིན་པའི་ཕྲུ་གུ་ལོ་བཅོ་བརྒྱད་པ་ཞིག་དང་། ཕྲུ་
གུ་ལྟ་བུའི་གཟུགས་བྱད་ཙམ་ཞིག་རེད། དྷད་ནེ་ནི་དེ་དང་མི་འདྲ་བར། ཁོ་ནི་ལོ་ཉེར་
བཞིར་སོན་པའི་ཕོ་ཁྱོ་ག་ཞིག་ཡིན་པ་དེའི་གཟུགས་བྱད་ཀྱང་ཕོ་ཁྱོ་གའི་ཉམས་དང་
ལྡན་པ་ཞིག་རེད། འགྲན་སྟེགས་ཀྱི་དབུས་སུ་ཁོ་གཉིས་མཉམ་དུ་ལངས་ནས་ཤན་འབྱེད་
པའི་མཐའ་མཇུག་གི་མངག་གདམས་ལ་ཉན་དུས། ཁྱད་པར་དེ་རིགས་མངོན་གསལ་དེ་
བས་དོད་དོ། །
རོ་བྷོ་ཚེ་ནི་གསར་འགྱུར་འགོད་མཁན་གྱི་རྒྱབ་ཏུ་བསྡད་ཡོད་པ་རི་ཝེ་རས་མཐོང་
བ་དང་། ཁོ་པ་ཆང་རག་གིས་ནམ་རྒྱུན་ལས་ཀྱང་བཟི་ཤུགས་ཆེ་བ་ཡོད་པར་བརྟེན། ཁོས་
སྐད་ཆའི་གདངས་ཀྱང་དེ་བས་རིང་བ་བསྣར།
རོ་བྷོ་ཚེས “རི་ཝེ་ར་སྐྲག་མི་དགོས” ཞེས་དང་། “ཁོང་གིས་ཁྱོད་རང་གསོད་མི་ཐུབ་
པ་དེ་བློ་ལ་ངེས་ཤིག ཁོང་གིས་མགོ་བཙུགས་མ་ཉིད་ནས་ཁྱོད་ལ་དྲག་རྒོལ་བྱེད་པས། ཁྱོད་
རང་མ་འཚབ་པ་གྱིས་ཤིག ཁྱོད་ཀྱིས་འགོག་གིན་གཡོལ་གྱིན་བྱས་རྗེས། ཁོང་དང་འཁྱུད་
འཛིང་བྱས་ན་ཁྱོད་རང་ལ་རྨས་སྐྱོན་ཆེན་པོ་བཟོ་ཐུབ་བགྱི་མ་རེད། ཁོང་གིས་སྦྱོང་རར་
ཁྱོད་རང་ལ་གཞུ་བགྱི་ཡོད་བསམས་གྱིས་དང་ཆོག” ཅེས་བཤད།
རི་ཝེ་རས་སྐད་ཆ་དེ་ཚོ་ཐོས་པའི་རྣམ་འགྱུར་ཕྲ་མོ་ཙམ་ཡང་མ་བསྟན་པ་རེད།
རོ་བྷོ་ཚེས་ཁོའི་གམ་ན་འཁོད་པའི་མི་དེ་ལ “ལྟས་ཕྲུག་ལྷ་མིན་འདྲེ་མིན་འདི་
ཡིན་ན” ཞེས་དང་། “ཁོས་རྣམ་འགྱུར་འདི་འདྲ་རང་སྟོན་བགྱི་རེད” ཅེས་རྫོགས་མེད་
དུ་བཤད།
འོན་ཏེ་རི་ཝེ་རས་ནམ་རྒྱུན་རྟག་པར་སྟོན་པའི་ཞེ་འཁོན་གྱི་མིག་མདངས་དེ་འདྲ་
བསྟན་མེད། མེ་མདའ་ཁོག་རིས་ཅན་བགྲང་ལས་འདས་པའི་འཕྲུལ་སྣང་ཞིག་གིས་ཁོ་
མགོ་ཡུ་འཁོར་བར་བྱས། ཁོས་རྐུབ་སྟེགས་རེར་སྒོར་གཅིག་རེ་བྱེད་པའི་རྐུབ་སྟེགས་མཐོ་
ཤོས་དེ་བར་བལྟ་ཅི་ཐུབ་བྱས། ལྟད་མོ་བའི་ངོ་གདོང་རེ་རེ་བཞིན་ཚང་མ་ནི་མེ་མདའ་ཁོག་
རིས་ཅན་ལ་གྱུར། དེ་འཕྲལ་ཁོས་སླར་ཡང་མེག་སི་ཁོའི་མཐའ་མཚམས་རིང་པོ་མཐོང་བ་
དེར་རྩྭ་རྩི་ཤིང་ཙམ་ཡང་མི་སྐྱེ་བ་དང་། ཉི་ཟེར་གྱི་ཚ་ངད་བཟོད་དཀའ་ཞིང་། ཁོས་རྒྱལ་
མཚམས་ས་ཐིག་དེའི་རྒྱུད་དུ་གྱོན་གོས་ཧྲལ་ཧྲུལ་གྱོན་པའི་མི་ཚོགས་གྲངས་མེད་མཐོང་
བ་དེ་ཚོས་དེ་གར་མེ་མདའ་བསྒུགས་ནས་བསྡད་ཡོད།
ཁོ་ཡར་ལངས་ཏེ་ཁོ་རང་གི་ཟུར་དེར་མུ་མཐུད་དེ་བསྒུགས། ཁོའི་ལས་རོགས་ཀྱིས་
ཐག་པའི་འོག་ནས་ཕྱིར་ཐོན་པ་དང་ཆབས་ཅིག་ཏུ་སོ་སོའི་གཡོར་རས་རྐུབ་སྟེགས་དམའ་
པོ་འཁྱེར་ནས་ཕྱིན། གྲུ་བཞི་ཁ་གང་མ་ཡིན་པའི་བྷོག་སིང་སྟེགས་བུའི་གཏད་ཟུར་ནས་
དྷད་ནེས་ཁོ་ལ་ཅེར་ལྟ་བྱེད་བཞིན་ཡོད། ཅོང་སྒྲ་གྲག་མ་ཉིད་དུ་དམག་འཐབ་མགོ་ཚུགས།
མགོ་ཚུགས་མ་ཉིད་ནས་ལྟད་མོ་ཆེན་པོ་འདི་འདྲ་ཡོད་པའི་བྷོག་སིང་འགྲན་སྡུར་ཁོ་ཚོས་
མཐོང་མྱོང་རྩ་བ་ནས་མེད། དྷད་ནེས་ཤར་རྒྱག་སྟེགས་བུ་ཧྲིལ་པོའི་བཞི་ཆ་གསུམ་གྱི་སར་
མཆོངས་ཏེ་དགྲ་ཡར་ཁ་གཏད་བཅལ། ཁོའི་རྩིས་གཞི་ཅི་ཡིན་བལྟས་པ་ཙམ་གྱིས་ཧ་གོ་
ཐུབ་སྟེ། ཁོས་རི་ཝེ་ར་རྩ་བརླག་གཏོང་བསམས་པ་རེད། ཁོས་ལན་རེར་ཁུ་ཚུར་གཅིག་
གམ་གཉིས་སམ། ཡང་ན་ཁུ་ཚུར་བཅུ་དྲག་རྒོལ་མི་བྱེད་པར། བྷོག་སིང་བྱང་མ་དེས་སྒོ་དུ་
མ་ནས་ཁུ་ཚུར་དྲག་ཆར་བབས་འདྲ་གཞུས་ནས་ཁོ་མནན་ཅིང་བསྣུབས། ཁོ་རྩ་བརླག་
ཕྱིན་ཏེ། སྒལ་པ་ཐག་པར་བསྙེས་ཤིང་། ཤན་འབྱེད་པས་ཁོ་གཉིས་ཁ་ཕྲལ་མ་ཉིད་དུ་ཁོ་ལ་
ལམ་སང་སླར་ཡང་གཞུས་ནས་ཐག་པར་བསྙེ་དགོས་ཐུག
དེ་ནི་བྷོ་སིང་འགྲན་པ་ཙམ་མ་ཡིན་པར་རྩ་བརླག་གཏོང་བ་དང་གདུག་གསོད་བྱེད་
པ་ཞིག་རེད། ལྟད་མོ་བ་སུ་འདྲ་ཞིག་ཡིན་རུང་རྒྱན་དངུལ་འཛུགས་མཁན་ཕུད། ཚང་
མ་ཐོག་མའི་སྐར་མ་གཅིག་ནང་དངངས་སྐྲག་གིས་དྲན་རིག་ཉམས་པར་བྱས། དྷད་ནེས་
ཁོའི་འཇོན་ཐང་ཡོད་རྒུ་འདོན་བདེན་ཡིན་ཏེ། དངོས་གནས་འཁྲབ་སྟོན་ལྟད་མོ་ཆེན་པོ་
ཞིག་རེད། ལྟད་མོ་བ་ཡིད་ཆེས་ཐག་ཡོད་པ་དང་། སྤྲོ་ངར་འཕེལ་ཐག་ཆོད་ཅིང་། ཉེ་དགའ་
ཕྱོགས་ལྷུང་ཆེ་ཐག་ཆོད་པར་བརྟེན། མེག་སི་ཁོ་པ་དེ་ད་དུང་ལངས་ནས་བསྡད་ཡོད་པར་
ཁོ་ཚོ་དོ་སྣང་མ་བྱུང་བར། ཁོ་ཚོས་ཁོ་བརྗེད་པ་རེད། དྷད་ནེའི་རྩ་བརླག་གཏོང་བའི་འཇོན་
ཐང་གིས་རི་ཝེ་ར་ཡོངས་སུ་བཀབ་པར་བརྟེན། ཁོ་ཚོས་ཁོ་ཧ་ལམ་མཐོང་བགྱི་མེད་པ་རེད།
དེ་ལྟར་སྐར་མ་གཅིག་ཕྱིན་པ་དང་། སྐར་མ་གཉིས་ཕྱིན་ཞིང་། ཤན་འབྱེད་པས་ཁོ་གཉིས་
ཁ་ཕྲལ་དུས། ཁོ་ཚོས་གཞི་ནས་མེག་སི་ཁོ་པ་དེ་གསལ་པོར་མཐོང་། ཁོའི་མཆུ་ཏོ་རལ་བ་
དང་། སྣ་ནས་ཁྲག་ཀྱང་ཐོན་བཞིན་ཡོད། ཁོས་ཁ་ཕྱིར་སློག་སྟེ་དྷད་ནེ་དང་འཁྱར་འཁྱོར་
ངང་འཁྱུད་འཛིང་བྱེད་དུས། ཁོའི་སྒལ་པ་ཐག་པར་ཡང་ཡང་བཀར་རྐྱེན་དེའི་སྟེང་དུ་ཁྲག་
ཤུལ་ནར་ནར་དུ་མངོན། འོན་ཏེ་ཁོའི་བྲང་ཁོག་འཕར་འཇགས་ཤུགས་ཆེན་མི་བྱེད་ཅིང་།
ཁོའི་མིག་ལས་སྔར་བཞིན་འོད་གྲང་ཤུར་ཤུར་ཞིག་འཚེར་བར་ལྟད་མོ་བས་དོ་སྣང་མ་བྱུང་
བ་རེད། དེ་སྔ་སྦྱོང་རར་གདུག་རྩུབ་ཆེ་བའི་དམག་འཐབ་ཀྱི་ནང་དུ་སྤོབས་སེམས་ཀྱིས་
ཕྱུག་པའི་བྷོག་སིང་མཁས་པ་མང་པོ་དེ་ཙམ་གྱིས་ཁོའི་ལུས་སྟེང་དུ་རྩ་བརླག་གཏོང་བའི་
ཕར་རྒོལ་དེ་རིགས་སྦྱོང་མྱོང་བ་རེད། ཁོས་ཐེངས་རེར་སྒོར་ཕྱེད་བྱེད་པ་ནས་གཟའ་འཁོར་
རེར་སྒོར་བཅོ་ལྔ་བྱེད་པའི་རིན་དོད་ཀྱི་འཚོ་བའི་ཁྲོད་ནས། དྲག་རྒོལ་དེ་རིགས་ཚུགས་
པར་བྱེད་པའི་ཉམས་མྱོང་ཤེས་པས་ན། དེ་ནི་སློབ་གྲྭ་གཉན་པོ་ཞིག་ཡིན་པ་དེ་ལས་ཁོ་ལ་
སྦྱོང་བརྡར་ནན་པོ་ཐེབས་པ་རེད།
དེ་འཕྲལ་མི་རྣམས་ཧང་སང་དགོས་པའི་གནས་ཚུལ་ཞིག་ཐོན། རླུང་འཁོར་འཚུབ་
འདྲ་དང་། མི་རྣམས་མགོ་ཡུ་འཁོར་བར་བྱེད་པའི་དམག་ཟིང་ཧོབ་སྟེ་མཚམས་ཆད་པ་
དང་། རི་ཝེ་ར་གཅིག་པུ་ལངས་ནས་བསྡད་ཡོད་ཅིང་། དཔའ་ཆག་རྒྱུ་མེད་པའི་ངྷད་ནེ་
གན་རྐྱལ་མར་འགྱེལ་བ་རེད། ཁོའི་ཚོར་དབང་སོར་ཆུད་ཡོང་ཅི་ཐུབ་བྱེད་དུས་ལུས་པོ་
འཁྲུག་འཁྲུག་ཏུ་འདར་བཞིན་ཡོད། ཁོ་ནི་འཁྱར་རེ་འཁྱོར་རེ་བྱས་ནས་འགྱེལ་བ་མིན་
ལ་རེངས་རེངས་པོར་དལ་བུར་བྲུལ་བ་ཡང་མ་ཡིན་པར། རི་ཝེ་རའི་ཁུ་ཚུར་གཡོན་པས་
གློ་བུར་དུ་ཁོའི་གཡས་ངོས་ལ་སྲོག་བསྡོས་ཀྱིས་གཅིག་གཞུས་ཏེ་བར་སྣང་ནས་བབས་པ་
ལྟར་སྣང་། ཤན་འབྱེད་པས་ལག་པ་གཅིག་གིས་རི་ཝེ་ར་རྒྱབ་ལ་འབུད་འདེད་བཏང་རྗེས།
འཛིང་མོ་མཁན་པོའི་མདུན་དུ་ལངས་ནས་སྐར་ཆ་རེ་རེ་བཞིན་བགྲང་། ཕས་རྒོལ་བྲུལ་
སྟངས་གཙང་མ་དེ་འདྲར་སྲོལ་ལུགས་ལྟར་ན་བྷོག་སིང་འགྲན་སྡུར་ལ་ལྟ་མཁན་གྱིས་
བསྔགས་འབོད་བྱེད་དགོས་ངེས་ཡིན་མོད། ལྟད་མོ་བ་དེ་ཚོས་ནི་བསྔགས་འབོད་བྱས་མེད།
དོན་དེ་བསམ་ཡུལ་ལས་འདས་ཐག་ཆོད་པ་རེད། ལྟད་མོ་བས་བློ་འཚབ་ཆེ་བའི་ཁུ་སིམ་གྱི་
ཁྲོད་དུ་སྐར་ཆ་བགྲང་སྒྲར་དོ་སྣང་བྱེད་ཅིང་། རོ་བྷོ་ཚེ་གཅིག་པུའི་དགའ་འབོད་ཀྱི་སྒྲས་
ཁུ་སིམ་དེ་གཏོར་བ་རེད།
“ཁོ་ནི་ལག་པ་གཉིས་ཀ་སྤྱོད་ཤེས་མཁན་གྱི་བྷོག་སིང་མཁས་པ་ཞིག་རེད་ཅེས་ངས་
ཁྱོད་ཚོར་ཤོད་མྱོང་།”
སྐར་ཆ་ལྔ་ཞེས་འབོད་དུས་ངྷད་ནེས་ཁ་མར་ལ་ཕྱོགས་ཏེ་ཨ་སློག་བརྒྱབ་པ་དང་།
གྲངས་ཀ་བདུན་འབོད་དུས་ཁོས་པུས་མོ་གཅིག་བཙུགས་ནས་གྲངས་ཀ་དགུ་བོས་ཟིན་
ནས་བཅུ་པ་མ་བོས་ཀྱི་གོང་ལ་ལངས་རྩིས་བྱས། གལ་སྲིད་གྲངས་ཀ་བཅུ་འབོད་དུས་ཁོའི་
པུས་མོ་ད་དུང་ས་དང་བྲལ་མེད་ན། ཁོ་ཤོར་བར་བརྩིས་ནས་དམག་འཐབ་ལས་བཤོལ་བར་
བརྩི་རྒྱུ་རེད། ཁོའི་པུས་མོ་ས་དང་བྲལ་ན་ལངས་ཐུབ་པར་བརྩི་རྒྱུ་ཡིན་པ་དང་། རི་ཝེ་རས་
ལམ་སང་ཁོ་ལ་ཡང་བསྐྱར་གཞུ་དབང་ཡོད། རི་ཝེ་རས་ལྷོད་གཡེང་སྤུ་ཙམ་ཡང་མ་བཏང་
བར་དྷད་ནེའི་པུས་མོ་ས་ངོས་དང་བྲལ་ཚེ། ཁོས་ཡང་བསྐྱར་གཞུ་བགྱི་རེད། ཁོས་དྷད་
ནེའི་འཁྲིས་སུ་སྐོར་བ་བསྐོར་བར་བྱེད་ན་ཡང་། ཤན་འབྱེད་པས་ཀྱང་མཉམ་དུ་ཁོ་གཉིས་
ཀྱི་གསེང་དུ་འཚངས་ནས་འགོག་པ་དང་དུས་མཚུངས་སུ་ཁོས་གྲངས་ཀ་ཡང་ཤིན་ཏུ་ནས་
དལ་བུར་བགྲང་བ་རི་ཝེ་རས་ཤེས། ད་ཆ་སྡུག་རོ་ཨ་རི་བ་ཡོད་ཚད་ཀྱིས་ཁོའི་ཁ་གཏད་ལ་
ལངས་ཤིང་ཤན་འབྱེད་པས་ཀྱང་དེ་ལྟར་བྱེད་པ་རེད།
གྲངས་ཀ་དགུ་ཞེས་འབོད་དུས་ཤན་འབྱེད་པས་རི་ཝེ་ར་རྒྱབ་ལ་འབུད་འདེད་ཤེད་
ཀྱིས་བཏང་། དེ་ནི་དྲང་གཞག་མ་ཡིན་མོད། འབུད་འདེད་དེ་ལྟར་བཏང་བ་དེས་ངྷད་ནེར་
ལངས་རྒྱུའི་གོ་སྐབས་བྱུང་ནས་མཆུ་ལས་སླར་ཡང་འཛུམ་མདངས་ཕྱུངས། ཁོས་ལུས་པོ་
རྔ་དབྱུག་ལྟར་བཀུག་པ་དང་། ཕྲག་པ་གཉིས་ཀྱིས་ངོ་གདོང་དང་གྲོད་ཁོག་བསྲུངས་ཏེ། མ་
ལག་བདེ་པོའི་ངང་རི་ཝེ་རའི་པང་དུ་མཆོངས་ཏེ་ཁོ་དང་འཁྱུད་འཛིང་བྱས། འགྲན་སྡུར་
གྱི་སྒྲིག་སྲོལ་ལྟར་ན་ཤན་འབྱེད་པས་ཁོ་འགོག་དགོས་ངེས་ཡིན་རུང་ཁོས་ཁ་མ་ཕྲལ་
སྟབས། དྷད་ནེས་རླབས་ཀྱིས་དེད་པའི་ཉ་ལྕིབས་ཤིག་ལྟར་རི་ཝེ་རར་སྦྱར་ཏེ་མ་གློད་ཅིང་།
གོ་སྐབས་དེ་ལ་བརྟེན་ནས་ལུས་ཟུངས་ཕྲན་བུ་ཕྲན་བུར་སོར་ཆུད་པ་བྱས། འཛིང་སྐོར་
དེའི་མཐའ་མཇུག་གི་སྐར་མ་གཅིག་རྫོགས་ལ་ཉེ་ཞིང་། གལ་སྲིད་ཁོས་མ་འགྱེལ་བ་བྱེད་
ཐུབ་ན། ཁོ་ལ་ཁོ་རང་གི་ཟུར་དེར་བསྡད་ནས་དྲན་རིག་གསོ་ལོང་སྐར་མ་གཅིག་ཧྲིལ་ཧྲིལ་
རག་བགྱི་རེད། ཁོས་མཐའ་མར་མ་འགྱེལ་བ་བྱེད་ཐུབ་ནས། ཡི་ཆད་དྲག་པོ་དང་ཚབས་
ཆེན་པོ་ཇི་འདྲ་ཡོད་ན་ཡང་ད་དུང་འཛུམ་མདངས་མུ་མཐུད་དེ་སྟོན་པར་བྱེད།
མི་ཞིག་གིས “ཁོང་གིས་གད་མོ་རྐྱང་དགོད་བགྱི་འདུག” ཅེས་སྐད་ཚིག་གཅིག་
བརྒྱབ་པ་དང་། ལྟད་མོ་བའི་སེམས་པ་ལྷོད་ཤིག་བྱས་ནས་ཚང་མས་སྐད་གསང་མཐོན་པོས་
གད་རྒྱངས་བགད།
དྷད་ནེས་ཁོ་རང་གི་ཟུར་དེར་དབུགས་ཀྱང་ཧད་ཧད་བྱེད་བཞིན་དུ་ཁོ་ལ་རོགས་ཧུར་
ཐག་བྱེད་མཁན་ལས་རོགས་ལ། “མེག་སི་ཁོའི་ཕོ་གཞོན་དེའི་ཁུ་ཚུར་དེ་དངོས་གནས་
ཞེད་སྣང་འདུག” ཅེས་བཤད།
འཛིང་སྐོར་གཉིས་པ་དང་གསུམ་པ་གཉིས་ནི་ཆེས་སྤྱིར་བཏང་ཞིག་རེད། དྷད་ནེ་
ནི་གཡོ་སྒྱུའི་སྦྱོར་བར་འགྲན་ཟླ་དང་བྲལ་བའི་བྷོག་སིང་དཔའ་བོ་བྱང་མ་ཞིག་རེད།
ཁོས་གཡོལ་བ་དང་། འགོག་པ་དང་། ཚུགས་པ་བཅས་ཁོ་ན་བྱས་ཏེ། འཛིང་སྐོར་དང་
པོར་ཁོ་དྲན་པ་ཉམས་པར་བྱས་པའི་རྡུང་རྡེག་གི་འོག་ནས་སོར་ཆུད་ཡོང་ཅི་ཐུབ་བྱས།
འཛིང་སྐོར་བཞི་པར་ཁོ་སྔར་ལྟར་གསོས། ཁོ་ལ་རྡུང་རྡེག་དང་ཡོ་འཁྱོམ་དྲག་པོ་འཁེལ་
ན་ཡང་། ཁོའི་གཟུགས་གཞི་ཡག་པར་བརྟེན་སྟོབས་ཤུགས་སོར་ཆུད་མོད། ཁོས་རྩ་
བརླག་ཏུ་གཏོང་བའི་འཐབ་རྩལ་མ་སྤྱད་པ་རེད། དེ་ཡང་མེག་སི་ཁོ་པ་དེ་ནི་ལས་སླ་པོ་
ཞིག་མིན་པ་ཤེས་པས་རེད། ཁོས་ཐབས་གཞན་ཞིག་སྤྱད་དེ་ཁོའི་བྷོག་སིང་གི་འཇོན་
ཐང་ཡག་ཤོས་འདོན་སྤེལ་ཅི་ཐུབ་བྱས། ཁོ་ནི་གཡོ་སྒྱུ་དྲན་འཕྲུལ་ཆེ་བ་དང་། བྷོག་རྩལ་
རྩེ་མོར་སོན་ཞིང་། ཉམས་མྱོང་ཕུན་སུམ་ཚོགས་པ་བཅས་ཀྱི་བྱང་མ་ཞིག་ཡིན་པ་དེས་
ཁུ་ཚུར་གཅིག་གིས་ཕས་རྒོལ་བྲུལ་མི་ཐུབ་ཀྱང་། ཁོས་འཆར་གཞི་ཡོད་པའི་སྒོ་ནས་
དུབ་བྱེད་ཀྱི་འཐབ་རྩལ་སྤྱད་དེ་ཁ་གཏད་ལ་རྒོལ་མགོ་བཙུགས། རི་ཝེ་རས་ཁོ་ལ་ཁུ་
ཚུར་གཅིག་གཞུས་ན། ཁོས་རྒོལ་ལན་ལ་ཁུ་ཚུར་གསུམ་གཞུ་ཞིང་། དེ་ནི་ཕས་རྒོལ་ངལ་
བས་དུབ་པར་བྱེད་པ་ལས་གཞུ་ཐེངས་གཅིག་ལ་རྩ་བརླག་གཏོང་ཐུབ་པའི་རྒོལ་ལན་
སློག་པ་ཞིག་མ་ཡིན་པར། དེ་ལྟར་ཁུ་ཚུར་གྲངས་མེད་གཞུས་རྗེས་གཞི་ནས་རྩ་བརླག་
གཏོང་བར་བྱེད་པ་རེད། ལག་པ་གཉིས་ཀས་གཞུ་ཐུབ་མཁན་རྒྱུས་མེད་ཀྱི་མི་དེ་ལ་ཁོ་པ་
ཡི་རང་ཧ་ཅང་ཆེན་པོ་སྐྱེས་ཏེ། དེ་ལ་ཁུ་ཚུར་གཉིས་ཀས་འཕྲལ་རྒོལ་བྱེད་པའི་འཇོན་
ཐང་ཧང་སང་དགོས་པ་ཡོད།
འགོག་རྒོལ་བྱ་ཆེད་དུ་རི་ཝེ་རས་འཚབ་ནས་ཅི་བྱ་གཏོལ་མེད་དུ་གྱུར་པར་བྱེད་པའི་
ཁུ་ཚུར་གཡོན་མ་གཅིག་ཐད་གཞུ་བྱས་པ་དང་། ཁོས་ཁུ་ཚུར་གཡོན་མ་གཅིག་རྗེས་གཉིས་
མཐུད་ངང་ཐད་གཞུ་བྱས་ཏེ་ཕ་རོལ་པོའི་དྲག་རྒོལ་བཀག་པས། དྷད་ནེ་ཡི་མཆུ་དང་སྣ་ལ་
རྨས་སྐྱོན་ཡང་ཡང་འཕོག འོན་ཏེ་ངྷད་ནེ་ནི་སྒོ་དུ་མ་ནས་འཛིང་ཤེས་མཁན་ཞིག་ཡིན་པ་
དེའི་རྐྱེན་གྱིས་ཁོ་ལེགས་སྐྱེས་འགྲན་སྡུར་ལ་ཞུགས་མཁན་བདམས་ཐོན་པར་གྱུར་པ་རེད།
ཁོས་གང་འདོད་ལྟར་འཐབ་རྩལ་བསྒྱུར་ཐུབ་བགྱི་ཡོད། ད་ཆ་ཁོས་བློ་རྩེ་གཅིག་སྒྲིམ་ངང་
ཉེ་བཅར་འཐབ་རྩལ་སྤྱོད་པར་བྱེད། ཁོའི་འཐབ་རྩལ་དེ་རིགས་ནི་ཤུགས་དྲག་ཤིན་ཏུ་ཆེ་
བ་དེས་ཁོ་རང་ཕས་རྒོལ་གྱི་ཁུ་ཚུར་གཡོན་མ་ཐད་གཞུ་བྱེད་པ་ལས་གཡོལ་ཐུབ་པར་གྱུར།
ཁོ་ལ་འགྲན་ར་ཧྲིལ་པོའི་ལྟད་མོ་བའི་སྤྲོ་སེམས་རབ་ཏུ་འཁོལ་བའི་དགའ་འབོད་འཐོབ་
པ་དང་། དེ་རྗེས་ཁོས་སླར་ཡང་བསམ་ཡུལ་ལས་འདས་པའི་སྒོ་ནས་ཕས་རྒོལ་གྱི་འགོག་
སྲུང་འཛིང་རག་གཏོར་བ་རེད། ཕས་རྒོལ་གྱི་མ་ལེར་གཅིག་གཞུས་པས། མེག་སི་ཁོ་པ་དེ་
རྐང་པ་གཉིས་མཁའ་ལ་ལྡིང་ནས་བྲུལ། རི་ཝེ་རས་པུས་མོ་གཅིག་བཙུགས་ནས་གྲངས་ཀ་
འབོད་ཡུན་སྤྱད་དེ་ངལ་གསོ་ཅི་ཐུབ་བྱས་ཤིང་། ཤན་འབྱེད་པས་ཁོ་ལ་གྲངས་ཀ་ཧ་ཅང་
མགྱོགས་པོར་བགྲང་བ་ཁོའི་སེམས་ཀྱིས་ཤེས།
དེ་ལྟར་འཛིང་སྐོར་བདུན་པར་ངྷད་ནེར་གདུག་རྩུབ་ཤིན་ཏུ་ཆེན་པོས་ཕས་རྒོལ་གྱི་
མ་ལེར་གཞུ་བའི་གོ་སྐབས་སླར་ཡང་རག ཁོས་གཞུས་ནས་རི་ཝེ་ར་ཕྱིར་བཤིག་གོམ་པ་
གཉིས་ཤོར་འཕྲལ་ཕས་རྒོལ་ལ་སྐད་ཅིག་ཡུན་དེར་འགོག་ཐབས་མེད་པའི་གོ་སྐབས་སྤྱད་
དེ་ཁུ་ཚུར་གཅིག་གཞུས་ནས་ཁོ་ཐག་རྒྱའི་ཕྱིར་འགྱེལ་བ་གཞུས། རི་ཝེ་རའི་གཟུགས་པོ་
གཤམ་གྱི་གསར་འགྱུར་འགོད་མཁན་ཚོའི་མགོ་ལ་བརྡབས་པ་དང་། ཁོ་ཚོས་དེ་འཕྲལ་ཁོ་
འགྲན་སྟེགས་ཀྱི་ཐག་རྒྱའི་ཕྱིར་འབུད་འདེད་བཏང་། དེས་ན་ཁོས་པུས་མོ་གཅིག་བཙུགས་
ནས་ངལ་གསོས། ཤན་འབྱེད་པས་སྐར་ཆ་རེ་རེ་བཞིན་དུ་མགྱོགས་པོར་འབོད་བཞིན་ཡོད།
ཁོ་ངེས་པར་དུ་ཐག་རྒྱའི་ནང་དུ་འཛུལ་དགོས་ན་ཡང་། དྷད་ནེས་ཐག་རྒྱའི་ནང་ན་ཁོར་
སྒུག་བཞིན་ཡོད། ད་ཆ་ཤན་འབྱེད་པ་དེས་ཐེ་ཇུས་ཀྱང་མ་བྱས་ལ། དྷད་ནེ་རྒྱབ་ལ་འབུད་
འདེད་ཀྱང་མ་བཏང་བ་རེད།
ལྟད་མོ་བ་དགའ་ནས་རང་ཚུལ་ཡང་བརྗེད་པར་གྱུར།
མི་ཞིག་གིས “ཁོ་གསོད་ཅིག དྷད་ནེ་ལགས། ཁོ་གསོད་ཅིག” ཅེས་འབོད་པར་བྱེད།
སྐད་སྒྲ་ཚད་མེད་སྒྲོག་པ་དེ་ནི་སྤྱང་ཚོགས་ཀྱིས་ང་རོ་སྒྲོག་པ་དང་མཚུངས།
དྷད་ནེས་ཐབས་ཤེས་ཡོད་རྒུ་སྤྱད་ན་ཡང་རི་ཝེ་རས་གྲངས་ཀ་དགུ་བར་མ་བསྒུགས་
པར། གྲངས་ཀ་བརྒྱད་ལ་སླེབས་དུས་བསམ་ཡུལ་ལས་འདས་པའི་ངང་ཐག་རྒྱ་བརྒྱུད་དེ་
བདེ་བླགས་ངང་དྷད་ནེ་དང་འཁྱུད་འཛིང་བྱས། ད་ཆ་ཤན་འབྱེད་པས་བྲེལ་བ་བྱེད་ཅིང་།
ཁོས་བྲེལ་འཚུབ་ངང་ཁ་ཕྲལ་ནས་རི་ཝེ་རར་ཉེས་རྡུང་འཁེལ་བ་བྱས་པ་དང་དུས་
མཚུངས་སུ། ཤན་འབྱེད་པ་དྲང་གཞག་མིན་པ་ཞིག་གིས་སྤྲོད་ཐུབ་པའི་ཁེ་བཟང་ཡོངས་
རྫོགས་དྷད་ནེར་སྤྲད།
འོན་ཏེ་རི་ཝེ་རས་བསྲན་ཚུགས་ཤིང་ཁོའི་དྲན་རིག་ཀྱང་གསལ་པོ་ཡོད། མི་དེ་ཀུན་
ནི་གཅིག་པ་རེད། དེ་ཀུན་ནི་ཞེ་ནས་སྡང་བའི་སྡུག་རོ་ཨ་རི་བ་ཡིན་པ་དེ་ཀུན་དྲང་གཞག་
མེད་པ་རེད། འོན་ཏེ་དཀའ་ངལ་ཆེ་ཤོས་ཀྱི་དུས་དེར་འཕྲུལ་སྣང་དེ་ཚོ་མུ་མཐུད་དེ་ཁོའི་
ཡིད་ལ་ཝལ་ཝལ་བྱེད་པ་སྟེ། བྱེ་ཐང་སྟེང་གི་ཚ་ཆིལ་ཆིལ་གྱི་ལྕགས་ལམ་རིང་པོ་དང་།
མེག་སི་ཁོའི་དམག་སྲིད་ཉེན་རྟོག་དང་ཨ་རིའི་ཉེན་རྟོག་པ། བཙོན་ཁང་དང་བཀག་ཉར་
ཁང་དང་། ཆུ་གསོག་མཐོ་ལྕོག་འཁྲིས་ཀྱི་འཁྱམས་པོ་བ་བཅས་མིག་ངོར་འཆར་བ་ཀུན་ནི་
ཁོ་རང་རོད་ཨོ་བྷོ་ལན་ཁོ་དང་ཁ་བྲལ་སྐབས་དང་ལས་མཚམས་འཇོག་ཐེངས་དེའི་རྗེས་
སུ་གང་སར་འཕོ་མྱུལ་བྱེད་དུས་མཐོང་བའི་སྐྱུག་བྲོ་ལ་བྲོ་འཚལ་བའི་རྣམ་པ་སྣ་ཚོགས་
རེད། དེ་འཕྲལ་ཁོས་སྣང་བ་འབུམ་དང་ལྡན་ཞིང་། མེས་རྒྱལ་ས་ཕྱོགས་གང་སར་ཁྱབ་པའི་
རླབས་ཆེན་གྱི་དམར་པོའི་གསར་བརྗེ་མཐོང་། མེ་མདའ་ནི་ཁོ་རང་གི་མིག་མདུན་ན་ཡོད།
ཞེ་ནས་སྡང་བའི་ངོ་གདོང་རེ་རེ་བཞིན་ཚང་མ་ནི་མེ་མདའ་རེ་རེ་རེད། ཁོ་མེ་མདའི་ཆེད་
དུ་བྷོག་སིང་འཛིང་བར་ཡོང་བ་རེད། ཁོ་རང་ཡང་མེ་མདའ་ཡིན་པ་དང་། ཁོ་རང་གསར་
བརྗེ་ཡིན་ཞིང་། ཁོས་མེག་སི་ཁོ་ཧྲིལ་པོའི་ཆེད་དུ་འཐབ་རྩོད་བྱེད་པ་རེད།
ལྟད་མོ་བས་རི་ཝེ་རར་ཁྲོ་མགོ་ཚུགས། ཁོས་ཁོ་ལ་དམིགས་འཛུགས་བྱས་པའི་ཕམ་
ཉེས་དང་ལེན་མི་བྱེད་པ་ཅི་ཡིན། གང་ལྟར་ཁོ་ནི་ཕམ་རྒྱུར་ངེས་པ་ཞིག་ཡིན་རུང་། ཁོས་
གྱོང་པོ་དེ་འདྲ་བྱེད་དོན་ཅི་ཡིན་ནམ། མི་ཧ་ཅང་ཉུང་ཉུང་གིས་ཁོ་ལ་སྤྲོ་བ་བརྟས་པ་དེ་
ཚོའི་ཁྲོད་དུ་རྒྱན་པོ་བས་སྡུར་ཚད་ངེས་གཏན་ཞིག་བཟུང་ཡོད་དེ་ཁོ་ཚོས་རེ་བ་ཆུང་
ཆུང་ཡིན་མཁན་གྱི་སྟེང་དུ་རྒྱན་དངུལ་ཆེད་འཛུགས་བྱེད་པ་རེད། ཁོ་ཚོས་ངྷད་ནེ་རྒྱལ་
རྒྱུ་ཡིན་པར་ཡིད་ཆེས་ཡོད་ན་ཡང་། ཁོ་ཚོས་སྔར་བཞིན་བཞི་སྡུར་བཅུ་དང་གཅིག་སྡུར་
གསུམ་གྱི་སྡུར་ཚད་ཀྱི་ཐོག་ནས་རྒྱན་དངུལ་མེག་སི་ཁོ་པ་དེའི་སྟེང་དུ་བཙུགས། དེ་དུས་
མི་མང་ཆེ་བས་རི་ཝེ་རས་འཛིང་སྐོར་ག་ཚོད་འཁྱོངས་མིན་ཐད་ལ་རྒྱན་འཛུགས་བྱེད་པ་
རེད། བྷོག་སིང་སྟེགས་བུའི་མཐའ་རུ་རྒྱན་དངུལ་འབོར་ཆེན་ཐོན་པ་དང་། ལ་ལས་ཁོས་
འཛིང་སྐོར་བདུན་ལས་མི་འཁྱོངས་པར་འདོད་ཅིང་། ཐ་ན་ལ་ལས་འཛིང་སྐོར་དྲུག་ལས་
འཁྱོངས་བགྱི་མ་རེད་ཟེར། ད་ཆ་རྒྱན་དངུལ་འཐོབ་མཁན་ལ་སྟེས་དབང་གིས་ཁོ་ཚོའི་
ཉེན་མཆོངས་ལེགས་འགྲུབ་བྱུང་ནས་དངུལ་གྱི་ཐད་ལ་གྱོང་གུད་མེད་པར་བརྟེན། མཉམ་
དུ་བྷོག་སིང་ལས་རིགས་ཀྱི་སྤྱན་གསལ་དེ་ལ་བསྔགས་འབོད་བྱེད།
རི་ཝེ་རས་ཕས་རྒོལ་གྱིས་རང་ཉིད་བྲུལ་དུ་རྩ་བ་ནས་མ་བཅུག་པ་དང་། འཛིང་སྐོར་
བརྒྱད་པར་དྷད་ནེས་སླར་ཡང་འོག་ནས་ཡར་གཞུ་བའི་བྷོག་རྩལ་ཐེངས་ཤིག་འདོན་ཅི་
ཐུབ་བྱས་ན་ཡང་ངལ་བ་འབྲས་མེད་དུ་གྱུར། འཛིང་སྐོར་དགུ་པར་རི་ཝེ་རས་ལྟད་མོ་བ་
སླར་ཡང་ཧང་སང་ཐག་ཆོད་པ་ཐེངས་གཅིག་བཟོས། ཁོས་དྷད་ནེ་དང་འཁྱུད་འཛིང་བྱེད་
དུས། གློ་བུར་དུ་མྱུར་ལ་སྤྱང་ཤ་དོད་པོའི་བྱ་སྤྱོད་ཅིག་བཟུང་སྟེ་ཐར་བ་བྱས་པ་དང་། མི་
གཉིས་ཀྱི་ལུས་པོའི་གསེང་གི་བར་སྟོང་སྤྱད་དེ་ཁུ་ཚུར་གཡས་པས་སྐེད་པའི་འཁྲིས་ནས་
ཡར་ལ་གཅིག་གཞུས་པས། དྷད་ནེ་ས་ལ་འགྱེལ་ཏེ་གྲངས་ཀ་བགྲང་ནས་སྐྱོབ་རྒྱུར་བརྟེན་
དགོས་ཐུག ཚང་མ་སྐྲག་ནས་ཧོན་འཐོར། ཕས་རྒོལ་གྱིས་དྷད་ནེའི་བྷོག་རྩལ་ལ་བརྟེན་
ནས་ཁོ་བྲུལ་བ་རེད། ལག་པ་གཡས་པས་མ་ལེ་ནས་ཡར་ལ་གཞུ་བའི་བྷོག་རྩལ་སྐད་
གྲགས་ཅན་དེ་རིགས་ཁོ་སོ་སོར་འཁེལ་བ་ནི་བསམ་བརྗོད་ལས་འདས། དྷད་ནེས་གྲངས་ཀ་
དགུ་ཞེས་འབོད་པ་ཐོས་ནས་ལངས་དུས་རི་ཝེ་རས་ཁོ་ལ་ལམ་སང་གཞུ་རྩིས་མེད་དེ། ཤན་
འབྱེད་པས་མངོན་སུམ་འཛེམས་མེད་ངང་དེ་འདྲ་བྱེད་རྒྱུར་འགོག་རྐྱེན་བཟོ་བཞིན་ཡོད།
གལ་སྲིད་གནས་ཚུལ་གོ་ལྡོག་ནས་རི་ཝེ་ར་ལངས་དགོས་པའི་དུས་ཤིག་ཤར་བ་ཡིན་ན་
ཁོས་གཡོལ་བགྱི་རེད།
འཛིང་སྐོར་བཅུ་པར་རི་ཝེ་རས་ཁུ་ཚུར་གཡས་པས་ཡར་ལ་གཞུ་བའི་བྷོག་རྩལ་
ཐེངས་གཉིས་སྤྱད་ནས། སྐེད་པའི་འཁྲིས་ནས་མ་ལེར་དྲག་གཞུ་བྱས། དྷད་ནེས་སྲོག་
བསྡོས་བྱེད་པ་རེད། ཁོའི་ངོ་ལ་སྔར་བཞིན་འཛུམ་མདངས་ཡོད་པ་དང་ཁོས་སླར་ཡང་རྩ་
བརླག་གཏོང་བའི་འཐབ་རྩལ་སྤྱད། ཁོའི་ཁུ་ཚུར་ནི་རླུང་འཁོར་འཚུབ་པ་དང་འདྲ་ན་
ཡང་རི་ཝེ་རར་འཚེ་མི་ཐུབ་ཅིང་། དེ་ལས་ལྡོག་སྟེ་རླུང་འཁོར་འཚུབ་པ་དང་འདྲ་ཞིང་།
མགོ་ཡུ་འཁོར་བར་བྱེད་པའི་དྲག་རྒོལ་གྱི་འོག་ཏུ། རི་ཝེ་རས་བསྟུད་མར་ཁོ་ཐེངས་གསུམ་
བྲུལ་བ་རེད། ད་ཆ་དྷད་ནེ་སོར་ཆུད་མགྱོགས་པོ་དེ་འདྲ་ཡོང་བགྱི་མེད་པ་དང་། འཛིང་
སྐོར་བཅུ་གཅིག་ལ་སླེབས་དུས། ཁོའི་གནས་ཚུལ་དེ་བས་ཚབས་ཆེ་བར་གྱུར། འོན་ཏེ་
དུས་དེ་ནས་བཟུང་སྟེ། འཛིང་སྐོར་བཅུ་བཞིའི་བར་དུ་ཁོས་བྷོག་སིང་མཁས་པའི་འཇོན་
ཐང་ཡོད་ཚད་བཏོན། ཁོས་གཟུར་བ་དང་། འགོག་པ་དང་། ཤུགས་སྤྱོད་མི་དགོས་པའི་སྒོ་
ནས་འཛིང་བ་བཅས་བྱས་པ་དང་། ཁོས་བྷོག་སིང་མཁས་པ་གྲགས་ཅན་ཞིག་གིས་
པའི་བྱ་ཐབས་ཐ་ཤལ་ཡོད་རྒུ་སྤྱད་ནས་འཛིངས་ཤིང་། གཡོ་ཇུས་ཡོད་རྒུ་སྤྱད་དེ་སྣང་མེད་
ཁུལ་གྱིས་རྡུང་ཁ་བརྒྱབ་ནས་ཕས་རྒོལ་དང་འཁྱུད་འཛིང་བྱེད་པ་དང་། ཁོ་རང་གི་ལག་
ངར་དང་ལུས་པོའི་གསེང་དུ་རི་ཝེ་རའི་ལག་ཤུབས་བཙིར་བ་མ་ཟད། རི་ཝེ་རའི་ཁ་ལ་
ཁོ་རང་གི་ལག་ཤུབས་ཀྱིས་བཀར་ནས་ཁོ་དབུགས་རྔུབ་གཏོང་མི་ཐུབ་པ་བཟོས། འཁྱུད་
འཛིང་བྱེད་དུས་རྟག་པར་ཁྲག་རལ་ཉིལ་ཉིལ་ལ་གྱུར་ན་ཡང་ད་དུང་འཛུམ་མདངས་
འཚེར་བའི་ཁ་དེས་རི་ཝེ་རའི་རྣ་བར་གཏད་དེ་དམའ་འབེབས་ཀྱི་ཚིག་ངན་སྡུག་རིགས་
མིན་ཚད་མང་པོ་བཤད། མི་ངོ་རེ་བཞིན་དང་། ཤན་འབྱེད་པ་ནས་ལྟད་མོ་བའི་བར་ཚང་
མས་དྷད་ནེའི་ཕྱོགས་སུ་ལངས་ཏེ་ཁོ་ལ་རོགས་བྱས། ཁོས་ཅི་བྱེད་རྩིས་ཡོད་པ་ཁོ་ཚོས་
ཤེས་ཏེ། མིང་མེད་གསར་བུ་ཞིག་གི་བྷོག་རྩལ་ཧང་སང་དགོས་པ་དེས་ཁོ་ཕམ་པར་བྱས་ན་
ཡང་། ཁོས་ད་དུང་ནུས་ཤུགས་ཡོད་རྒུ་ཆིག་སྒྲིལ་བྱས་ཏེ་རྩ་བརླག་གཏོང་ཐུབ་པའི་གཞུ་
ཐེངས་གཅིག་གྲ་སྒྲིག་བྱེད་བཞིན་ཡོད། གོ་སྐབས་ཤིག་བཙལ་ཏེ་ནུས་ཤུགས་ཡོད་རྒུས་ཁུ་
ཚུར་གཅིག་གཞུས་ནས་རྒྱལ་ཕམ་ལ་འགྱུར་ལྡོག་གཏོང་ཆེད་དུ། ཁོས་རྐང་བཙུགས་ནས་
རང་ཉིད་ལ་ཉེས་རྡུང་འཁེལ་དུ་བཅུག ཁོས་སྐབས་རེར་ཉམས་ཚོད་ལེན་པ་དང་། སྐབས་
རེར་གཞུ་ཁུལ་བྱེད་ཅིང་། སྐབས་རེར་དགྲ་བསླུ་བྱེད་པ་བཅས་ཀྱིས། དེ་སྔ་ཁོ་རང་ལས་
སྐད་གྲགས་ཆེས་ཆེ་བའི་བྷོག་སིང་མཁས་པ་ཞིག་གིས་བྱེད་མྱོང་བ་ལྟར། རི་ཝེ་རའི་གྲོད་
ཁོག་དང་འགྲམ་རུས་ལ་དམིགས་ཏེ་ཁུ་ཚུར་གཉིས་མཉམ་གཞུ་བྱས། ཁོས་དེ་འདྲ་བྱེད་
ཐུབ་སྟེ། ཁོའི་ཤེད་ཤུགས་ཆེ་བ་ལ་སྐད་གྲགས་ཡོད་པར་བརྟེན། ཁོ་ལངས་ཐུབ་ཕྱིན་ཁོའི་
ལག་ངར་གཉིས་པོར་ཤེད་ཤུགས་དེ་འདྲ་ལྡན་ཡོད།
འཛིང་སྐོར་གཉིས་བར་གྱི་ངལ་གསོའི་རིང་ལ་རི་ཝེ་རའི་ལས་རོགས་ཀྱིས་ཁོ་ལ་
ལྟ་རྟོག་དོ་ནན་ཕྲ་མོ་ཙམ་ཡང་མི་བྱེད། ཁོ་ཚོས་ཨ་ཅོར་གཡབ་གཡབ་བྱེད་པ་ནི་རྣམ་
པ་འདོན་པ་ཙམ་ཡིན་པ་ལས་ཁོའི་དབུགས་ཧད་མཚམས་མི་ཆད་པའི་གློ་ཡུའི་ནང་དུ་
མཁའ་དབུགས་མང་པོ་དེ་ཙམ་གཡབ་མེད། སི་པེ་དྷེར་ཧ་ཀེར་ཐེས་ཀྱང་ཁོ་ལ་ཁ་ཏ་བྱེད་
པར་ཡོང་ན་ཡང་རི་ཝེ་རས་དེ་ནི་ཉན་མི་རུང་བ་ཞིག་ཡིན་པ་ཤེས། མི་ངོ་རེ་བཞིན་ཚང་
མས་ཁོའི་ཁ་གཏད་ལ་ལངས་པ་དང་། ཁོ་ནི་ལྐོག་གཡོས་མཐའ་བསྐོར་བའི་ཁྲོད་དུ་གནས་
ཤིང་། འཛིང་སྐོར་བཅུ་བཞིར་ཁོས་སླར་ཡང་དྷད་ནེ་བྲུལ་བ་རེད། ཤན་འབྱེད་པས་གྲངས་
ཀ་འབོད་དུས། ཁོས་ལག་པ་ཟུང་འཕྱང་འཕྲུལ་བྱས་ཏེ་དེ་གར་ལངས་ནས་ངལ་གསོ་
བརྒྱབ། ཁ་སྤྲོད་ཀྱི་ཟུར་ཁུག་ནས་སྐད་ཆ་ཤབ་ཤུབ་དོགས་པ་ཟ་དགོས་པ་ཞིག་བཤད་པ་
ཁོས་ཐོས། མད་ཁེལ་ཁད་ལེས་རོ་བྷོ་ཚེའི་ས་དེར་ཕྱིན་ཏེ། སྒུར་སྒུར་ལ་ཤབ་ཤུབ་ངང་སྐད་
ཆ་བཤད་པ་མཐོང་། རི་ཝེ་རའི་རྣ་བར་བྱེ་ཐང་དུ་སྦྱོང་བརྡར་ཐེབས་མྱོང་བས་ཞི་མི་ནང་
བཞིན་གསང་པོ་ཡོད་པ་དེས་སྐད་ཆ་ཆད་ཆད་མཐུད་མཐུད་ཚིག་འགའ་ཐོས། ཁོས་མང་
ཙམ་ཉན་བསམས་ཏེ་ཕས་རྒོལ་ཡར་ལངས་སྐབས་དང་བསྟུན་ནས་འཁྱུད་འཛིང་བྱས་ཏེ་
ཐག་རྒྱར་བསྙེས།
མད་ཁེལ་གྱིས “འདི་འདྲ་མ་བྱས་ན་འགྲིག་བགྱི་མ་རེད” ཅེས་དང་། “དྷད་ནེ་ངེས་
པར་དུ་རྒྱལ་བ་བྱེད་དགོས། དེ་འདྲ་མ་བྱས་ན་ངས་དངུལ་འབོར་ཆེན་ཤོར་བགྱི་རེད། ངས་
རྒྱན་ཧ་ཅང་ཆེན་པོ་བཙུགས་པ་དེ་ནི་ང་རང་སྒེར་གྱི་དངུལ་ཡིན། གལ་སྲིད་ཁོས་འཛིང་
སྐོར་བཅོ་ལྔ་བར་འཁྱོངས་ན་ང་རྩ་བརླག་ཕྱིན་པ་རེད། བུ་འདིས་ཁྱེད་རང་ལ་ཉན་བགྱི་རེད།
ཐབས་ཤེས་འདྲ་གྱིས་དང” ཞེས་བཤད་པ་དང་། རོ་བྷོ་ཚེས་མགོ་བོ་ལྕོག་ལྕོག་བྱས།
དེ་ནས་བཟུང་སྟེ་རི་ཝེ་རས་ཡང་བསྐྱར་འཕྲུལ་སྣང་མ་མཐོང་བ་རེད། ཁོ་ཚོས་ཁོ་ལ་
མགོ་སྐོར་གཏོང་རྩིས་ཡོད་པ་རེད། ཁོས་དྷད་ནེ་སླར་ཡང་བྲུལ་ཏེ་དེ་གར་ལངས་ནས་ལག་
གཉིས་འཕྱང་འཕྲུལ་བྱས། རོ་བྷོ་ཚེ་ཡར་ལ་ལངས།
ཁོས “ཁོང་ཕམ་ནི་ཚར་བ་རེད། ད་ཁྱོད་རང་གི་ཟུར་དེར་ཕར་ལོག་ཅིག" ཅེས་བཤད།
ཁོས་ནམ་རྒྱུན་སྦྱོང་རར་རི་ཝེ་རར་བཤད་པ་ལྟར་བཀའ་གཏོང་བའི་བཤད་ཉམས་ཀྱི་
ཐོག་ནས་སྨྲས་ན་ཡང་། རི་ཝེ་རས་ཞེ་འཁོན་གྱི་མིག་མདངས་ཀྱིས་ཁོ་ལ་ལྟ་བར་བྱེད་ཅིང་།
སྔར་བཞིན་དེ་གར་དྷད་ནེ་ལངས་རྒྱུ་བསྒུགས། རྗེས་སུ་སྐར་མ་གཅིག་གི་དུས་ཚོད་ནང་
བྷོག་སིང་ལས་རིགས་ཀྱི་སྦྱིན་བདག་གིས་ཁོའི་ཟུར་དེར་ཡོང་ནས་སྐད་ཆ་བཤད།
ཁོས་སྒྲ་ཤིན་ཏུ་དམའ་ཞིང་རྣ་བར་གཟན་པའི་སྐད་ཀྱི་ཐོག་ནས “ཨ་མའི་རོ། ཁོ་རེ་
སྡུག་ཚོད་ཟུངས་ཤིག” ཅེས་དང་། “ཁོ་རེ་རི་ཝེ་ར་ས་ལ་ཉོལ་ཅིག ཁྱོད་ཀྱིས་ང་ལ་ཉོན་
དང་། ངས་ཁྱོད་ལ་གྱོང་གུད་བཏང་མི་ཡོང་། རྗེས་མ་ངས་ཁྱོད་རང་དྷད་ནེ་བྲུལ་དུ་བཅུག་
ཆོག ཡིན་ན་ཡང་ད་ཐེངས་ཁྱོད་རང་གིས་ཉལ་དགོས” ཞེས་བཤད།
རི་ཝེ་རས་ཁོ་ལ་ལྟ་ཙམ་བྱས་ནས་ཐོས་པའི་རྟགས་མཚན་བསྟན་ན་ཡང་མོས་མཐུན་
ཡོད་མེད་ཀྱི་རྣམ་འགྱུར་ཅི་ཡང་མ་བསྟན་པ་རེད།
ཁད་ལེས་ཁྲོ་འཚུབ་འཚུབ་ངང “ཁྱོད་ཀྱིས་སྐད་ཆ་མི་བཤད་པ་ཅི་ཡིན” ཞེས་དྲིས།
སི་པེ་དྷེར་ཧ་ཀེར་ཐེས “གང་ལྟར་ཁྱོད་རང་ཕམ་རྒྱུར་ངེས་པ་རེད” ཅེས་དང་། “ཤན་
འབྱེད་པས་ཁྱོད་རང་རྒྱལ་དུ་འཇུག་བགྱི་མ་རེད། ཁད་ལེའི་གཏམ་ལ་ཉོན་ལས་མར་ལ
ཉོལ་ཅིག" ཅེས་བཤད་རོགས་བྱས།
ཁད་ལེས “མར་ལ་ཉོལ་ཅིག བུ་ཆུང་ལགས” ཞེས་དང་། “ངས་ཁྱོད་ལ་ལེགས་སྐྱེས་
འགྲན་སྡུར་འཐོབ་པ་བྱས་ཆོག" ཅེས་ནན་ཞུ་བྱས།
རི་ཝེ་རས་ལན་མ་བཏབ།
“ངས་ཁྱོད་རང་ལ་ལེགས་སྐྱེས་འགྲན་སྡུར་འཐོབ་པར་རོགས་བྱེད་ཐག་ཆོད་ཡིན།
བུ་ཆུང་ཁྱེད་ཀྱིས་ང་ལ་རོགས་ཤིག་གྱིས་དང་།”
ཅོང་སྒྲ་གྲག་མ་ཉིད་དུ་གནས་ཚུལ་ཅི་ཞིག་ལྷགས་རྒྱུ་ཡིན་པ་རི་ཝེ་རས་ཚོར་ན་
ཡང་ལྟད་མོ་བས་ཅི་ཡང་ཚོར་མེད། ཡང་སྙིང་ཉེན་ཁ་ཅི་ཡོང་རྒྱུ་ཡིན་པ་ཁོ་རང་གིས་ཀྱང་
མི་ཤེས་མོད། གང་ལྟར་ཁོ་རང་དང་འབྲེལ་བ་ཡོད་པའི་བྷོག་སིང་འགྲན་སྟེགས་སྟེང་གི་
གནས་ཚུལ་ཞིག་ཡིན་པ་མ་ཟད་ཐོན་ལ་ཁད་ཡིན་པ་རེད། དྷད་ནེར་དེའི་གོང་ནང་བཞིན་
གྱི་གདེང་ཚོད་ཡོད་པ་འདྲ། ཁོས་བློ་ཁོག་ཆེན་པོས་རྒོལ་བར་རི་ཝེ་ར་ཧང་སང་། དེའི་ནང་
གནས་ཚུལ་ཡོད་ངེས་རེད། དྷད་ནེ་མཆོངས་ཡོང་བ་དང་རི་ཝེ་རས་ཁོ་ལ་མ་འཛིང་པར་
ཟུར་གྱི་བདེ་བརླིང་ཆེ་སར་གཡོལ་བ་རེད། དྷད་ནེས་ཁོ་དང་འཁྱུད་འཛིང་བྱེད་རྩིས་ཁོ་ན་
བྱེད་པ་དེ་ནི་ཇུས་ངན་དེའི་ཁྲོད་ཀྱི་གོམ་པ་མེད་ཐབས་མེད་པ་གཅིག་ཡིན་པ་འདྲ། རི་ཝེ་
རས་ཕྱིར་གོམ་པ་གང་བཤིག་སྟེ་གཡོལ་ན་ཡང་། སྔ་ཕྱིར་མ་ལྟོས་པར་འཁྱུད་འཛིང་བྱེད་
དགོས་པས་གཡོ་ཇུས་དེ་སྤྱོད་ངེས་ཡིན་པ་ཁོ་ཡིས་ཤེས། ཁོས་ཉེན་མཆོངས་བྱས་ནས་དེ་
ཉིད་བསླུ་བྲིད་བྱེད་རྒྱུའི་ཐག་བཅད། ཁོས་དྷད་ནེ་མཆོངས་ཡོང་སྐབས་ཁོ་དང་འཁྱུད་
འཛིང་བྱེད་རྩིས་ཡོད་པ་ལྟར་བྱས་ན་ཡང་། ཁོ་གཉིས་ཀྱི་ལུས་པོ་ཐུག་ལ་ཁད་ཀྱི་མཐའ་
མའི་སྐད་ཅིག་ཉིད་དེར་རི་ཝེ་རས་བདེ་ལྕག་འཁྱུག་པོས་གློ་བུར་རྒྱབ་ལ་ཕྱིར་བཤིག་
གཅིག་བརྒྱབ། སྐད་ཅིག་ཉིད་དེར་དྷད་ནེའི་ཟུར་ནས “སྒྲིག་འགལ་བྱས་སོང” ཞེས་
འབོད་སྐད་ཆེན་པོ་བྱས། རི་ཝེ་རས་ཁོ་ཚོར་མགོ་སྐོར་གཏོང་ཐུབ་པ་རེད། ཤན་འབྱེད་
པས་ཐེ་ཚོམ་ངང་བར་མཚམས་འཇོག་ཙམ་བྱས་ནས། ཁོའི་སྐད་ཆ་ཁ་ཟེར་སླེབས་ན་ཡང་
མཐའ་མར་བཤད་མེད་དེ་ཐོག་ཁའི་ལྟད་མོ་ཁང་ནས་ཕྲུ་གུ་ཆུང་ཆུང་ཞིག་གིས “ཧམ་པ་
ཚ་བ་ལ” ཞེས་བཙིར་སྐད་བརྒྱབ་པའི་སྒྲ་གྲག་ཡོང་།
དྷད་ནེས་རི་ཝེ་རར་ངན་སྨྲས་འཛེམས་མེད་དུ་བྱེད་པ་དང་། ཁོ་དང་ཉེ་བར་བཅར་ན་
ཡང་རི་ཝེ་རས་གཡོལ་ནས་ཕྱིན། རི་ཝེ་རས་ཁོའི་གཟུགས་པོར་ཡང་བསྐྱར་མི་གཞུ་རྒྱུའི་
སེམས་ཐག་བཅད། དངོས་འབྲེལ། དེ་ལྟར་བྱས་ན་ཁོ་རང་རྒྱལ་བའི་གོ་སྐབས་ཕྱེད་ཀ་ཤོར་
རྒྱུ་ཡིན་རུང་། གལ་སྲིད་ཁོས་ངྷད་ནེ་ཕམ་པར་བྱེད་བསམས་ན་རྒྱང་རྒོལ་བྱེད་པར་བརྟེན་
རྒྱུར་ཟད། ཁོ་ཚོར་གོ་སྐབས་ཕྲན་བུ་སྤྲད་ཕྱིན། ཁོ་ཚོས་ཁོ་ལ་སྒྲིག་འགལ་བྱས་སོང་ཞེས་
བསྙོན་འཛུགས་བྱེད་བགྱི་རེད། དེ་དུས་དྷད་ནེས་ཧོལ་རྒྱུག་ཧ་ཅང་ཆེན་པོ་བྱས། འཛིང་
སྐོར་གཉིས་བསྟུད་དེ་དྷད་ནེས་ཁོ་དང་ཉེ་བཅར་འཐབ་འཁྲུག་བྱེད་མི་ཕོད་མཁན་ཕོ་
གཞོན་དེ་ལ་ཚ་འདེད་དྲག་པོ་བཏང་། རི་ཝེ་རར་ཉེས་རྡུང་ཡང་ནས་ཡང་དུ་འཁེལ་ཞིང་།
ཉེན་ཁ་ཆེ་བའི་འཁྱུད་འཛིང་ལས་གཡོལ་ཆེད་དུ་ཁོ་ལ་ཁུ་ཚུར་བཅུ་ཕྲག་ཁ་ཤས་འཁེལ།
དྷད་ནེའི་ཁྱད་འཕགས་མཐའ་མར་སླར་གསོ་བྱུང་བ་ལྟད་མོ་བས་མཐོང་སྟེ། མཆོངས་
རྒྱངས་རྒྱག་པ་དང་། སྨྱོ་བ་བཞིན་དུ་དགའ་འབོད་བྱས། ཁོ་ཚོས་གཞན་ཅི་ཡང་ཤེས་མེད་
པར་ཁོ་ཚོའི་གཅེས་ཕྲུག་ལ་མཐའ་མར་རྒྱལ་ཁ་འཐོབ་རྒྱུ་ཡིན་པ་མཐོང་།
ལྟད་མོ་བས་ཁོང་ཁྲོའི་ངང་རི་ཝེ་རར “ཁྱོད་ཀྱིས་མི་འཛིང་བ་ཅི་ཡིན” ཞེས་དང་།
“སྡར་མ། དཔའ་མེད” ཅེས་དང་། “ཁོ་རེ་ཁྱི་རྒན། འཇོན་ཐང་ཡོད་ན་ཐོན་ཤོག འཇོན་
ཐང་ཡོད་ན་ཐོན་ཤོག” ཅེས་འདྲི་རྩད་བྱེད་པ་དང་། “དྷད་ནེ་ལགས། ཁོ་སོད་ཅིག ཁོ་སོད་
ཅིག” ཅེས་དང་། “ཁྱོད་ཀྱིས་ཁོ་ངེས་པར་དུ་སོད་ཅིག ཁོ་སོད་ཅིག” ཅེས་བཤད།
འགྲན་ར་ཧྲིལ་པོ་ནས་ཞི་ལྷོད་ཅན་འབའ་ཞིག་དེ་ནི་རི་ཝེ་ར་རེད། གཤིས་ཀ་དང་
ངར་ཤུགས་ཀྱི་ཆ་ནས་བཤད་ན། ཁོ་ནི་འགྲན་ར་ཧྲིལ་པོ་ནས་སྤྲོ་སེམས་ཆེ་ཤོས་དེ་ཡིན་ན་
ཡང་ཁོས་བརྒྱུད་མྱོང་བའི་འགྲན་སྡུར་ནི་འདི་ལས་ལྡབ་ཧ་ཅང་མང་པོས་ཚ་དྲག་པ་ཡོད།
མི་ཁྲིས་མཉམ་འབོད་བྱེད་པའི་སྐད་སྒྲའི་རྦ་རླབས་ཇེ་ཆེ་ཇེ་ཆེར་འགྲོ་བ་དེ་ནི་ཁོའི་ངོས་
ནས་བཤད་ན། དབྱར་ཁའི་ས་སྲོས་ཀྱི་བསིལ་རླུང་ལྡང་བ་དང་འདྲ་བ་ཙམ་མོ། །
འཛིང་སྐོར་བཅུ་བདུན་ལ་སླེབས་དུས། དྷད་ནེའི་སྟོབས་ཤུགས་བསྐྱར་དུ་གསོས། རི་
ཝེ་རར་ཁུ་ཚུར་དྲག་པོ་ཞིག་འཁེལ་རྗེས་དྲན་རིག་ཉམས་པར་གྱུར། ཁོའི་ལག་པ་ཤུགས་
མེད་ངང་ཐུར་ལ་དཔྱངས་པ་དང་། གཟུགས་པོ་འཁྱར་རེ་འཁྱོར་རེའི་ངང་ཕྱིར་བཤིག་གོམ་
པ་གཉིས་ཤོར། དྷད་ནེའི་བསམ་པར་དེ་ནི་གོ་སྐབས་བཟང་པོ་དེ་རེད་སྙམ་ཞིང་། བུ་ཆུང་དེ་
ཁོ་རང་གི་སྦར་མཐིལ་དུ་ཡོད་སྙམ། རི་ཝེ་རས་རྫུ་བག་དེ་འདྲར་བརྟེན་ནས་ཁོའི་བག་ཟོན་
ཤོར་བ་བཟོས་རྗེས། ཁོའི་ཁ་ལ་ཁུ་ཚུར་གཅིག་ཤེད་ཀྱིས་གཞུས་པས་ངྷད་ནེ་འགྱེལ་བ་རེད།
ཁོ་ཡར་ལངས་པ་ན་རི་ཝེ་རས་ཁུ་ཚུར་གཡས་པས་ཁོའི་སྐེ་དང་འགྲམ་རུས་ལ་དམིགས་
ཏེ་མར་གཅིག་གཞུས་ཏེ་བྲུལ། ཁོས་དེ་ལྟར་བསྟུད་མར་ཐེངས་གསུམ་གཞུས་པ་དེ་ལ་ཤན་
འབྱེད་པ་སུས་ཀྱང་དེ་ནི་སྒྲིག་འགལ་རེད་ཅེས་བཤད་ཐབས་དང་བྲལ།
ཁད་ལེས་ཤན་འབྱེད་པར “ཝ་ཡེ། བྷིལ་ལགས། བྷིལ་ལགས” ཞེས་རེ་ཞུ་བྱས།
ཤན་འབྱེད་པས་སྐྱོ་མདོག་ངང “ང་ལ་ཐབས་ཤེས་མི་འདུག” ཅེས་དང་། “ང་ལ་
ཁོའི་སྐྱོན་མཚང་རྙེད་བགྱི་མི་འདུག” ཅེས་ལན་བཏབ།
དྷད་ནེ་ཕམ་ན་ཡང་ད་དུང་དཔའ་ངར་ཆེན་པོས་ལངས་རྐྱང་བྱས། ཁད་ལེ་དང་
འགྲན་སྟེགས་འཁྲིས་ཀྱི་མིས་སྐད་ཆེན་པོས་ཉེན་རྟོག་པ་བྲེལ་འབོད་བྱས་ཏེ། དེ་ལ་ཁོ་
གཉིས་འགྲན་འཚམས་འཇོག་ཏུ་ཆུག་ཅེས་སྨྲས་ན་ཡང་། དྷད་ནེའི་འགྲན་སྟེགས་ཕྱིའི་
ཁྲིད་སྟོན་པས་ཨ་ཅོར་བསྐྱུར་ནས་ཕམ་ཁ་ལེན་མ་འདོད། ཉེན་རྟོག་པ་རྒྱགས་པ་དེས་ཐག་
པའི་འོག་ནས་གག་གེ་གོག་གེར་འཛུལ་ཡོང་བ་རི་ཝེ་རས་མཐོང་བ་དང་། ཁོ་ཅི་ཞིག་བྱེད་
པར་ཡོང་བ་ད་དུང་མགོ་གསལ་པོ་དེ་ཙམ་མ་འཚོས། སྡུག་རོ་ཨ་རི་བའི་འགྲན་སྡུར་འདི་
རིགས་ལ་མི་མགོ་བསྐོར་བའི་གཡོ་ཇུས་ཅི་ཙམ་ཡོད་པ་སུ་ཡིས་ཤེས། དྷད་ནེས་ཁོའི་མདུན་
དུ་ལངས་ཏེ་ར་བཟི་བ་བཞིན་དུ་ཤུགས་མེད་ངང་འཁྱོར་ལིང་ལིང་བྱེད་བཞིན་ཡོད། ཤན་
འབྱེད་པས་ཉེན་རྟོག་པ་དང་མཉམ་དུ་ཡོང་སྟེ། རི་ཝེ་ར་འཐེན་རྩིས་བྱེད་དུས་ཁོས་ཁུ་ཚུར་
མཇུག་ཤོས་དེ་གཞུས་ཟིན་ལ། འགྲན་སྡུར་དེ་ཡང་བསྐྱར་བཀག་འགོག་བྱེད་དགོས་མེད་དེ་
དྷད་ནེ་ལངས་མ་ཡོང་བ་རེད།
རི་ཝེ་རས་ཤན་འབྱེད་པར “གྲངས་ཀ་རྒྱོབས” ཞེས་ང་རོ་དྲག་པོ་བསྒྲགས།
གྲངས་ཀ་བགྲང་ཟིན་རྗེས། དྷད་ནེའི་ལས་རོགས་ཀྱིས་ཁོ་ཡར་བསྐྱོར་ཏེ་ཁོ་རང་གི་
ཟུར་དེར་འཁྲིད།
རི་ཝེ་རས “སུ་རྒྱལ་སོང་ངམ” ཞེས་དྲིས།
ཤན་འབྱེད་པས་ཤིན་ཏུ་ནས་མ་འདོད་བཞིན་དུ་ཁོའི་ལག་ཤུབས་གྱོན་པའི་ལག་པ་དེ་
བཟུང་ནས་ཡར་ལ་བཏེགས།
རི་ཝེ་རར་རྟེན་འབྲེལ་ཞུ་མཁན་སུ་ཡང་མེད། ཁོ་ཁེར་མར་ཁོ་རང་གི་ཟུར་དེར་ཕྱིན་
པ་དང་། ཁོའི་ལས་རོགས་ཀྱིས་ཁོ་ལ་རྐུབ་སྟེགས་ཀྱང་ཡག་པོ་བཞག་མེད། ཁོས་སྒལ་པ་
ཐག་པར་ཁེན་ཏེ་ཞེ་འཁོན་གྱི་མིག་མདངས་ཀྱིས་ཁོ་ཚོར་བལྟས་རྗེས། འགྲན་ར་ཧྲིལ་
པོའི་སྡུག་རོ་ཨ་རི་བ་ཡོངས་རྫོགས་ལ་བལྟས་མ་ཟིན་བར་དུ་ཞེ་འཁོན་གྱི་མིག་མདངས་
དེ་འདྲས་ཕྱོགས་ཀུན་ལ་སྐོར་ལྟ་བྱས། ཁོའི་པུས་མོ་ནི་གཤམ་དུ་འདར་བཞིན་ཡོད་པ་
དང་། ཁོས་ཤུགས་ཟད་སྟོབས་མེད་ངང་ངུ་ཤུམ་བྱས། ཞེ་ནས་སྡང་བའི་ངོ་གདོང་དེ་ཚོ་ནི་
ཁོའི་མིག་མདུན་དུ་ཕར་ཡོར་ཚུར་ཡོར་བྱེད་པ་དང་། ཁོ་མགོ་ཡུ་འཁོར་ནས་སྐྱུག་གྲབས་
བྱེད། དེ་འཕྲལ་ཁོས་ཁོ་ཚོ་ནི་མེ་མདའ་ཡིན་པ་དྲན། མེ་མདའ་དེ་ཚོ་ནི་ཁོའི་ཡིན་པ་དང་།
གསར་བརྗེ་མུ་མཐུད་དེ་བྱས་ཆོག་བགྱི་ཡོད་པ་རེད།
